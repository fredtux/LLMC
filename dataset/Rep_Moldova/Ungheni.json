[
  {
    "title": "Telefoanele mobile vor fi interzise la lecții, din decembrie",
    "content": "Utilizarea telefoanelor mobile în timpul lecțiilor la școală va fi interzisă începând cu luna decembrie. Legea care conține această prevedere va fi votată la mijlocul lunii următoare. Anunțul a fost făcut de ministrul educației și cercetării, Dan Perciun, într-o transmisiune în direct pe Facebook, informează IPN.\n\nMinistrul a precizat că pe 20 noiembrie vor fi aprobate, în ședința de Guvern, modificările la Codul Educației, ceea ce înseamnă că aceste modificări vor ajunge în Parlament pe 21-22 noiembrie. „Sperăm să le votăm atunci în prima lectură, iar în primele săptămâni ale lunii decembrie să avem pusă în legea deja această prevedere”, a spus oficialul.\n\nDan Perciun a comunicat că, în paralel, colegii de la minister au pregătit instrucțiunea care va trebui aprobată după modificarea legii.\n\nLa sfârșit de august, ministrul educației și cercetării a subliniat că, de principiu, elevii vor avea posibilitate să vină cu dispozitivele la școală, dar în timpul orelor vor trebui să le lase în locuri special amenajate.",
    "metadata": {
      "original_file": "Unghiul_0480.html"
    }
  },
  {
    "title": "Un cetățean străin, anunțat în căutare, a fost prins în urma unei cooperări cu autoritățile române la Ungheni",
    "content": "În urma unui schimb eficient de informații dintre autoritățile Poliției de Frontieră a României și Republicii Moldova, la 24 iunie, autoritățile române au transmis că au observat o persoană care a traversat fraudulos frontiera.\n\nÎn urma acțiunilor de căutare, persoana în cauză a fost depistată în sectorull SPF Ungheni. Acesta s-a dovedit a fi un cetățean al Spaniei în vârstă de 24 de ani. Asupra lui a fost găsit un pașaport al Statelor Unite ale Americii, document ce nu îi aparținea, deși acesta susținea că este proprietarul legitim.\n\nVerificările ulterioare au relevat că tânărul era căutat la nivel național în țara sa de origine, fiind implicat în dosare penale pentru ultraj și infracțiuni contra proprietății. În baza acordului de readmisie, persoana a fost predată autorităților române.\n\nInvestigațiile în acest caz continuă pentru a stabili toate circumstanțele și detaliile evenimentului.",
    "metadata": {
      "original_file": "Expresul_Ungheni_0106.html"
    }
  },
  {
    "title": "Timp de jumătate de an, ședințele de judecată cu implicarea copiilor în instanța din Ungheni au fost monitorizate. Ce spun experții?",
    "content": "Procesul de monitorizare a ședințelor cu implicarea copiilor în Judecătoria Ungheni a început în luna februarie. „Ne-am propus să identificăm care este tratamentul aplicat față de copii atunci când ei interacționează cu sistemul de justiție, în calitate de părți sau martori într-un proces penal, contravențional sau civil”, a explicat Arina Țurcanu-Donțu, avocată și expertă în cadrul Clinicii Juridice Bălți, care a făcut public raportul de monitorizare.\n\nMonitorii au fost prezenți în cadrul ședințelor de judecată și au analizat, în baza chestionarelor, ședințele în care erau vizați copiii. În total, au fost monitorizate 3 cauze penale cu implicarea copiilor-victime, 9 cauze penale cu implicarea copiilor cu statut de inculpat, 6 cauze penale cu implicarea copiilor în calitate de contravenient și 23 de cauze civile cu implicarea copiilor.\n\nÎn cauzele civile, mai mult de 64% dintre copii provin din mediul rural, cu vârsta cuprinsă între 6 și 16 ani. De cele mai multe ori, categoria de cauze civile a vizat determinarea domiciliului copilului, decăderea din drepturile părintești sau alte litigii de familie.\n\nCât privește tipologia infracțiunilor și a contravenților, de cele mai multe ori, copiii au calitate de inculpat în infracțiuni contra patrimoniului, majoritatea cazurilor fiind furturile – 64%. Sustragerile au predominat și în cauzele contravenționale, acolo unde copiii aveau calitate de contravenient, urmate de tendința ce ține de huliganism și injurie.\n\n„În cadrul acestui exercițiu, am constatat mai multe practici pozitive”, a subliniat avocata. Una ar fi, potrivit ei, respectarea orarului ședințelor de judecată, dar și amenajarea adecvată a spațiului Judecătoriei Ungheni, care oferă siguranță și protecție pentru copil, asigurându-i confortul psihologic. Instanța dispune de spații de așteptare sigure pentru copii, supraveghere video, pază.\n\nO altă practică pozitivă utilă copiilor, dar și angajaților instanței este implicarea psihologului, care participă atât la etapa de pregătire a copilului pentru ședință, cât și la participarea acestuia la ședința propriu-zisă, acordând asistență pe parcursul audierii. „Atât la examinarea cauzelor contravenționale, cât și a celor penale, psihologul, în majoritatea cazurilor, a acordat susținere eficientă copilului. La fel, a realizat acțiuni premergătoare, a stabilit contact pozitiv cu copilul, i-a explicat procedurile și a formulat concluzii către instanță. Aceeași proporție este și în cauzele civile, unde la fel, participarea psihologului a fost una activă și în interesul copilului”, a mai spus avocata. De asemenea, în urma monitorizării s-a constatat că, atunci când se stabilesc ședințele, se ține cont și de programul copilului.\n\nTotuși, pe lângă practicile bune identificate, au fost scoase în evidență și o serie de dificultăți. Una dintre ele este accesul pentru copiii care locuiesc în zonele rurale, iar transportul public nu este accesibil pe întreg parcursul zilei. O altă dificultate sub aspect de accesibilitate ține de costurile necesare pentru deplasare, dar, în unele cazuri, și absența copiilor de la lecții. „Ca să facilităm accesul copiilor care vin din localitățile raionului Ungheni, dar și Nisporeni, a fost făcută recomandarea ca să solicite reprezentanților administrației publice locale să identifice posibilitatea de a compensa cheltuielile de transport pentru copiii și părinții care se prezintă la judecată”, a subliniat experta. Potrivit ei, o soluție ar mai fi posibilitatea de audiere a copiilor prin intermediul videoconferinței. O altă problemă specificată în raport este că în circumscripția Judecătoriei Ungheni este doar un avocat specializat pe cauzele cu minori, iar una din recomandări ar fi să se facă demersuri către Consiliul Național de Asistență Juridică garantată de stat, ca să asigure judecătoriei instruiri sau să motiveze avocații să se înscrie în lista avocaților specializați pentru copii.\n\nÎn cadrul actelor de monitorizare au fost incluși mai mulți indicatori de evaluare și monitorizare, care vizează standarde internaționale de asistență a copiilor care vin în contact cu sistemul de justiție. Indicatorii au inclus asigurarea interesului superior al copilului, întrebări sau indicatori ce vizează respectarea dreptului copilului la opinie, dreptului de a fi informat în cadrul procesului, dreptul la protecția vieții private, la siguranța și protecția împotriva intimidărilor, dreptul la judecarea în termeni cât mai restrânși, dreptul de a fi reprezentat de către reprezentantul legal, de avocat.",
    "metadata": {
      "original_file": "Expresul_Ungheni_0413.html"
    }
  },
  {
    "title": "Festivalul de gastronomie de la Măcărești a reunit gospodari și gospodine din șase localități, dar și gurmanzi",
    "content": "Iubitorii de experiențe culinare, de gust autentic și tradițional au avut posibilitatea să se delecteze cu bucate alese specifice regiunii Ungheni, în cadrul „Festivalului de Gastronomie Tradițională” organizat de primăria comunei Măcărești duminică, 27 octombrie.\n\nLa festival au participat șase primării din raionul Ungheni, unde, în cadrul sătucului gostronomic, gospodinele și-au etalat cu mândrie cele mai gustoase bucate specifice fiecărei localități în parte.\n\n„Am venit la acest eveniment frumos pentru că vrem să redăm viață tradițiilor și obiceiurilor demult uitate. Totodată, vrem să promovăm bucatele tradiționale specifice satului Boghenii Noi, pregătite de gospodinele noastre iscusite. Avem pe masă nelipsita friptură de iepure, babă neagră, tradiționala găină care era jucată pe la nunți, plăcintă și desigur sarmale”, ne spune Mariana Agapi administratoare la Căminul Cultural din Boghenii Vechi.\n\nCu decor tomnatic și pe ritmuri de muzică populară, oaspeții au avut posibilitatea să procure și să guste din bucate tradiționale moldovenești, să achiziționeze exponate de artizanat, iar copii au avut posibiliatea să participe la diverse master-class-uri. Din partea gazdei, toți participanții au fost serviți cu câte un „ursuleț” de mămăligă, friptură de iepure și ciurpa.\n\n„Mă bucur că avem astăzi o astfel de sărbătoare în sat. Este un eveniment foarte frumos care merită să aibă continuitate. Și mâncarea este foarte gustoasă, am reușit să gust câte ceva”, a spus Ioana Scutelnic, locuitoare a satului Măcărești.\n\nLa rându-i, Sergiu Manciu, primarul comunei Măcărești a menționat că această sărbătoare este un eveniment care demonstrează că Măcăreștiul este o comunitate vie în plină dezvoltare și mereu pregătită pentru noi schimbări. „Consider că astfel de festivaluri ne dă prilejul să fim mai vizibili, atât în regiune, cât și în afara ei. Este un prilej bun de-a atrage investiții din afară pentru a conserva patrimoniul cultural și nu doar”, a menționat primarul.\n\nÎn cadrul evenimentului a avut loc și concursul „Master Chef”, unde participanții, folosindu-se de imaginație și creativitate au încercat să amenajeze un platou cu bucatele lor, dând-ui și o denumire cât mai atractivă. Toți cei care s-au implicat au primit diplomă de participare din partea Consiliului Raional Ungheni.\n\nPe parcursul întregului eveniment, colectivele artistice din aceste localități participante la festival, au reușit prin cântec și dans să aducă voia bună.\n\nMenționăm că „Festivalul de Gastronomie Tradițională” se află la prima ediție și cuprinde în sine „Aroma și gustul tradiției din regiunea Ungheni” precum și promovarea tradițiilor naționale. Acesta este un eveniment organizat de Consiliul raional Ungheni în colaborare cu „ANDRIEU”, Clusterul Turistic „Ținutul de Vest”, primăria comunei Măcărești și Ministerul Culturii al Republicii Moldova.\n\nVedeți AICI mai multe imagini de la eveniment.",
    "metadata": {
      "original_file": "Expresul_Ungheni_0043.html"
    }
  },
  {
    "title": "Ce buni sunt oamenii și locurile pe care nu le cunoști",
    "content": "În acest editorial aș vrea să scriu despre oameni și relațiile dintre ei, despre oameni buni, frumoși la suflet, care inspiră, se dedică în tot ce fac și sunt cu picioarele pe pământ. În viață am cunoscut și interacționat cu mulți oameni de la care am învățat lucruri bune și utile, nu am trecut indiferentă pe lângă acele persoane care să nu mă lase inspirată de prestația lor, pe care i-am apreciat, le-am dat importanță și i-am promovat.\n\nSunt și mulți din cei pe care nu i-am cunoscut pe viu, dar m-au inspirat de la distanță, doar citind despre ei sau ascultând din gura altora povestea lor de viață, m-am bucurat de bucuria lor, am trecut prin sufletul meu trăirile și necazurile acestora, astfel sperând că i-am făcut să-și amplifice stările de bine sau să-și diminueze puțin din necazuri. Mi-a fost dat să cunosc și dezamăgirea, însă am depășit momentele dificile, întâlnind oamenii potriviți cu care am fost pe aceiași lungime de undă. \n\n În general, pentru toată lumea oamenii buni și frumoși sunt cei fără interese ascunse, altruiști, dispuși să ajute necondiționat, cărora le pasă de cei mat triști ca ei, dar și de lumea în care trăiesc. Sunt fericite acele persoane care sunt înconjurate de oameni simpli, inocenți, cu principii sănătoase, buni la suflet, cărora nu le trebuie luna de pe cer pentru a fi împliniți și fericiți. \n\n În viață, însă există un unghi necunoscut pe care nu-l vedem, din a cărui considerent ne zbatem pentru a-i afla esența și a-i simți prezența. Ne lăsăm pradă deseori iluziei, voinței conștiente, penetrând cu orice preț barierele, țintind spre scopul râvnit. Ne bucurăm și ne considerăm importanți pe fundalul cotidianului, atunci când visele ne devin realitate și ne întristăm când acestea nu-și ating scopul. \n\n Lovindu-ne de impedimente ajungem uneori să constatăm că poate nu ne-am născut în locul potrivit, înconjurați de oamenii de care ne-am bucura și am avea nevoie. Încercăm să modelăm situații, precum că ar fi mai bine să ne schimbăm locul de trai, de muncă sau să alegem un alt anturaj mai prielnic pentru a ne simți mai bine, a ne dezvolta sau prospera. Un lucru însă spus de înaintași și dovedit de timp este: „E bine acolo unde nu suntem noi”, căci unde nu ne-am afla trebuie să trăim în înțelegere și armonie, să fim ghidați de rațiune și bun simț pentru a ne valorifica potențialul și a trăi mai bine. De aceea, este bine să credem și să ne inspirăm aici și acum de la oamenii buni, plini de energie pozitivă pentru a spune că suntem fericiți și împliniți.",
    "metadata": {
      "original_file": "Unghiul_0195.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0316.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0603.html"
    }
  },
  {
    "title": "Două ambulanțe din raionul Ungheni au rămas blocate în nămeți",
    "content": "Din cauza nămeților și drumurilor înzăpezite a fost solicitată intervenția pompierilor pentru a se deplasa la pacient. Menționăm faptul că echipa Asistența Medicală Urgentă (AMU) a acordat ajutor medical prespitalicesc unui minor, după care echipa s-a întors la intrarea în localitate, unde se afla ambulanța și a continuat activitatea.\n\nÎn același timp echipa PAMU Sculeni, fiind în misiune de serviciu, se întorcea de la o solicitare, fără pacient. În satul Floreni, membrii echipei de asistență medicală urgentă au rămas blocați în nămeți și a fost solicitată intervenția pompierilor, care de asemenea au rămas împotmoliți în zăpadă împreună cu alte automobile pe aceeași porțiune de drum. Mai mult ca atât, resursele comune nu au fost suficiente.\n\nCa urmare s-au alocat resurse suplimentare cu tracție dublă pentru a face față intemperiilor și a deservi solicitările parvenite de la cetățeni. Echipa PAMU Sculeni și-a continuat activitatea într-o ambulanță de rezervă.\n\nMenționăm că din fericire membrii echipelor AMU nu au avut de suferit. Pe parcursul ultimelor 24 ore, Serviciul de Asistență Medicală Urgentă Prespitalicească s-a confruntat cu mai multe dificultăți în deservirea solicitărilor din cauza condițiilor meteo nefavorabile și impractibilitatea drumurilor naționale.",
    "metadata": {
      "original_file": "Expresul_Ungheni_0385.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0253.html"
    }
  },
  {
    "title": "Un bărbat din Ungheni a fost condamnat la închisoare pentru că a înjunghiat un om pe stradă",
    "content": "Pr ocuratura raionului Ungheni anunță că, printr-o sentinț ă, recent pronunțată de Judecători a Ungheni, un bărbat în vârstă de 45 de ani din r aio nul Ungheni, a fost recunoscut vinovat de comiterea infracțiuni i de vătămare intenționat ă gravă a integrității corporale sau a sănătății , stabilindu-i-se pedeapsa sub formă de închisoare pe un termen de 5 ani, cu executarea pedepsei în penitenciar de tip semi închis.\n\nPotrivit învinuirii înaintate de către procurorii din cadrul Procuraturii raionului Ungheni, inculpatul, la 28 octombrie 2022, aproximativ la orele 05:00, aflându-se pe o stradă din sat. Boghenii Vechi, raionul Ungheni, în urma unui conflict verbal, i-a aplicat unui bărbat, care se deplasa pe aceeași stradă, o lovitură cu un cuțit în regiunea toracelui.\n\nConform raportului de expertiză judiciară medico-legală, leziunile corporale cauzate victimei sub formă de plaga pe peretele anterior al toracelui pe dreapta, penetrantă în cavitatea toracică se califică ca vătămare corporală gravă, periculoasă pentru viață.\n\nSentința nu este definitivă și poate fi contestată cu apel în termen de 15 zile la Curtea de Apel Chișinău.\n\nNotă: Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Expresul_Ungheni_0151.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0087.html"
    }
  },
  {
    "title": "Poliția Națională a marcat 34 de ani de activitate. Realizări și aprecieri la Inspectoratul de Poliție Ungheni",
    "content": "La cea de-a 34-a aniversare a Poliției Naționale, angajații Inspectoratului de Poliție Ungheni au sărbătorit realizările și progresul obținut în activitatea lor de zi cu zi. În această zi, au fost acordate grade speciale, insigne, diplome de merit și altor distincții oferite angajaților, în semn de apreciere pentru eforturile depuse.\n\n„Ziua Poliției Naționale reprezintă pentru noi toți un eveniment deosebit”, a menționat Vasile Burlacu, șeful Inspectoratului de Poliție Ungheni, după care a adăugat: „ Pe parcursul acestor ani, cu toți împreună și fiecare în parte, am demonstrat că ne cunoaștem îndatoririle și responsabilitățile. Faptele bune, grija pentru oameni, curajul și profesionalismul au subliniat partea frumoasă a activității noastre. Zi de zi, angajații Inspectoratului de Poliție Ungheni au demonstrat devotament față de patrie, conștiință civică, iscusință și experiență, obținând rezultate înalte în activitatea de apărare a vieții, sănătății și libertății cetățenilor”.\n\nCu un mesaj referitor la importanța poliției în societate a venit și fostul șef al Inspectoratului de Poliție Ungheni, colonel în rezervă, Iurie Dereniov: „Ziua Poliției ne reamintește de misiunea noastră comună: aceea de a apăra dreptatea și a proteja comunitatea. Îi încurajez pe colegii mai tineri să rămână devotați valorilor care definesc această profesie, integritatea, curajul și respectul față de lege și oameni. Mulțumesc tuturor pentru munca neobosită”.\n\n„E o zi de bilanț, o zi importantă pentru toți cei prezenți. Din numele tuturor unghenenilor, vă mulțumesc pentru munca depusă pe tot parcursul anului. Datorită implicării voastre, nu au fost înregistrate incidente majore în timpul evenimentelor culturale și al procesului electoral. Suntem în continuare deschiși pentru colaborare și dezvoltarea parteneriatelor”, a venit cu un mesaj de felicitare și Vitalie Vrabie, primarul municipiului Ungheni.\n\nInspectoratul de Poliție Ungheni are 181 de angajați și a demonstrat și în acest an profesionalism și eficiență. Pe parcursul anului 2024, au fost înregistrate 447 de infracțiuni, comparativ cu 450 în anul precedent. Acest progres reflectă eforturile susținute ale polițiștilor în combaterea infracțiunilor și în menținerea ordinii publice. „Crearea unui serviciu polițienesc modern și profesionist, sensibil la necesitatea comunității, este o prioritate. Este esențial să asigurăm o protecție adecvată a drepturilor omului, prevenirea criminalității și soluționarea rapidă a cazurilor de infracțiuni,” a conchis șeful Inspectoratului, Vasile Burlacu.\n\nZiua Poliției Naționale la Ungheni a fost marcată prin recunoștință și respect față de cei care, zi de zi, se află în slujba cetățenilor pentru a asigura liniștea și siguranța comunității.",
    "metadata": {
      "original_file": "Expresul_Ungheni_0014.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0438.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0592.html"
    }
  },
  {
    "title": "Educația și supravegherea – cheia prevenirii delincvenței juvenile",
    "content": "Inspectoratul de poliție Ungheni a înregistrat recent o informație, în care un minor a folosit intenționat un spray cu gaze lacrimogene asupra unor colegi de școală. Incidentul s-a soldat cu unii indicatori fizici manifestați prin iritații a ochilor și căilor respiratorii, pentru victime.\n\n— Am vrea să ne referim la cazul recent. Cum și în ce situație s-a întâmplat? \n\n — Fiind în pauză, la școală, acest elev a folosit pe coridor un spray cu gaz lacrimogen, despre care susține că l-ar fi găsit pe drum. În urma incidentului, vaporii au afectat ochii și căile respiratorii ale unor colege de-ale sale. Deși părinții nu au depus plângere, cazul va fi raportat administrației publice locale. Conform legislației, cazurile contravenționale care implică minori sunt gestionate de comisiile pentru protecția copilului, aflate în subordinea autorităților locale. Totodată, vom examina și acțiunile reprezentantului legal al copilului – în acest caz, bunica care îi este tutore.\n\n— Cine răspunde în asemenea cazuri produse de minori și conform cărei legi? \n\n — În astfel de situații, răspunderea le revine adulților, în baza articolului 63 din Codul Contravențional, care vizează „Neîndeplinirea obligațiilor de întreținere, educare și instruire a copilului”. Din păcate, în cazurile în care părinții lipsesc iar copii sunt lipsiți de supravegherea acestora, astfel de incidente devin mai probabile. Minorii, lăsați nesupravegheați, pot comite asemenea fapte fără să realizeze consecințele.\n\n— Care este starea fetelor după acest incident? Ce spun medicii? \n\n — Starea elevelor în prezent este satisfăcătoare și se află în afara oricărui pericol. Părinții lor s-au împăcat între ei, dar acest lucru nu justifică astfel de incidente. Este regretabil că asemenea cazuri au loc, mai ales atunci când copiii nu sunt supravegheați și nu înțeleg consecințele faptelor lor.\n\n— Elevul a menționat că acest spray l-ar fi găsit undeva pe drum. Este o explicație credibilă? \n\n — Sincer, nu cred în această afirmație. Trebuie specificate doar că spray-urile lacrimogene sunt destinate apărării personale și sunt disponibile pe scară largă în comerț. Achiziționarea acestora nu necesită documente speciale de la poliție, ceea ce le face mai accesibile.\n\n— Știm că în școli se desfășoară activități educative legate de delincven-ța juvenilă. Ce ne puteți spune despre acestea? \n\n — Conform unui grafic aprobat și coordonat cu Direcția Educație Ungheni, poliția, în colaborare cu specialiștii din domeniu, desfășoară lunar întâlniri educative în școli. În cadrul acestor activități, discutăm cu elevii despre răspunderea pentru acțiunile lor, siguranța rutieră, comportamentul adecvat în școală, în stradă și în comunitate. În mod special înainte de vacanțe, ne concentrăm pe prevenirea incidentelor, explicând riscurile pe care le implică lipsa de atenție și neglijența.\n\n— Au mai fost înregistrate cazuri similare în raion? \n\n — Până acum, nu am mai înregistrat astfel de incidente. Totuși, acest caz este un semnal de alarmă. Este necesar să acordăm o atenție sporită minorilor, nu doar din partea părinților și profesorilor, ci și autorităților locale și a poliției.",
    "metadata": {
      "original_file": "Unghiul_0068.html"
    }
  },
  {
    "title": "Grav accident la Gherman. O persoană a decedat",
    "content": "În seara zilei de 15 octombrie, în jurul orei 23:30, polițiștii din Ungheni au fost sesizați precum că pe traseul R16 s-a produs un grav accident rutier.\n\nPreliminar, la fața locului s-a stabilit că un bărbat de 25 de ani, locuitor al satului Taxobeni, raionul Fălești, conducând un BMW X5, la intrarea în satul Gherman din raionul Ungheni a pierdut controlul asupra mașinii și a ieșit pe contrasens tamponând frontal un Mercedes Sprinter, condus de un bărbat de 39 de ani din raionul Ungheni, care se deplasa în direcția raionului Fălești.\n\nPortivit datelor ambii conducători auto și pasagerii din BMW, doi bărbați de 27 și 22 de ani, au fost transportați la spitalul raional Ungheni cu diverse traumatisme.\n\nTotodată la fața locului s-au deplasat două echipaje de salvatori și pompieri care au ajutat la descarcerarea victimelor. ”Salvatorii au reușit să deblocheze șoferul din fiarele autovehiculului avariat, un bărbat în vârstă de 25 de ani, care a suferit diverse traumatisme. Ulterior, în stare conștientă, acesta a fost predat Serviciului de asistență medicală urgentă și transportat la spital pentru îngrijiri de rigoare. Potrivit medicilor, la moment starea acestuia este gravă”, transmite IGSU.\n\nCauza și circumstanțele producerii accidentului, urmează a fi stabilite de organele de drept.",
    "metadata": {
      "original_file": "Expresul_Ungheni_0297.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0341.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0204.html"
    }
  },
  {
    "title": "Victoria Darii, instructoarea auto care a spart stereotipurile",
    "content": "Ungheneanca Victoria Darii, în vârstă de 31 de ani, este una din puținele femei din țara noastră, care activează în calitate de instructoare auto la o școală auto privată din municipiul Ungheni. De aproape un an de zile ea pregătește viitorii șoferi.\n\nVictoria a obținut permisul de conducere în 2012, la vârsta de 18 ani, pe când locuia temporar în Italia, iar de atunci este mereu la volanul mașinii. Are experiență în a șofa, mai ales că de 11 ani conduce automobilul, călătorind prin mai multe țări. Instructoarea ei, care era tot femeie, a avut un impact semnificativ asupra ei, impresionând-o prin răbdarea și modul în care explica.\n\nÎn 2015, s-a reîntors la Ungheni, a absolvit Colegiul Agroindustrial, după care a obținut licența în drept. Deși are studii în juridică și merceologie, nu s-a regăsit nici într-un domeniu. Simțea că-și dorește altceva și după ce a ieșit din concediul de maternitate, a luat decizia bruscă de a deveni instructoare auto.\n\nÎntr-o bună zi, a pășit pragul școli auto private, unde activează în prezent, și a întrebat pur și simplu dacă nu au nevoie de un instructor auto. De acolo, a fost îndrumată către Universitatea Tehnică, unde a făcut un curs de trei luni. În urma acestui curs, a obținut certificatul de competență categoria B. „A fost un curs destul de complex și intensiv.”, precizează Victoria.\n\nLa prima lecție, în calitate de instructoare auto, a avut câteva emoții, însă le-a depășit destul de repede, spune ea. „Am simțit că această meserie este pentru mine. La 30 de ani, eu, în sfârșit, mi-am găsit menirea, de a învăța viitorii șoferi să conducă. Este ceea ce îmi doresc să fac.”, făcut o remarcă Victoria.\n\nLucrează într-un colectiv de bărbați, însă niciun moment nu a simțit că ar fi privită altfel sau să se confrunte cu animite stereotipuri. Din contra, colectivul este unul prietenos și destul de unit, unde există respectul și susținerea.\n\nLa orele de conducere, Victoria are mari cerințe față de cursanții ei. „Mereu le spun că, conducerea unui mijloc de transport este o responsabilitate, porți răspunde atât pentru propria viață, cât și a celor din jur”.\n\nDe asemenea, ea îi învăță și-i ajută pe elevii școlii auto să-și depășească temerile și să-și câștige încrederea în abilitățile de șofer. Petrece mult timp în mașină, explicându-le regulile de circulație, efectuarea diverselor manevre în trafic, le testează atenția și îi ghidează pe traseu. În timpul pregătirii cursanților, Victoria se concentrează pe pregătirea lor psihologică, ajutându-i să depășească emoțiile care pot afecta performanța la volan. În cele 24 de ore de conducere obligatorii și mai multe, în funcție de necesitate, ea evaluează dacă ei sunt pregătiți să se înscrie la examen. Victoria încearcă să le inspire curaj și încredere. De când activează în calitate de instructoare auto, a pregătit peste 15 șoferi.\n\nVictoria Darii consideră că munca sa ca și instructor auto este extrem de interesantă, mai ales atunci când elevii săi obțin permisul din prima încercare. Pentru ea, aceasta este o satisfacție de nedescris și o mândrie că a reușit să-i ajute să atingă acest scop. „Îmi place Ungheniul, mă bucură să văd că se dezvoltă continuu, iar cel mai mult mă bucură că o bună parte din șoferi, cunosc regulamentul circulației rutiere și se respectă în trafic.”, concluzionează tânăra.\n\nPe viitor, tânăra vrea să-și creeze un vlog în care să ofere sfaturi și informații legate de conducerea unui automobil.",
    "metadata": {
      "original_file": "Expresul_Ungheni_0278.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0091.html"
    }
  },
  {
    "title": "O echipă de paramedici din Cornești a fost agresată de un cetățean în stare de ebrietate",
    "content": "Caz șocant la Bumbăta. O echipă de paramedici a fost agresată de către un cetățean în stare de ebrietate. Întâmplarea a avut loc pe 13 mai, atunci când o echipă a punctului de asistență medicală urgentă (PAMU) din Cornești, a primit o solicitare pentru acordarea asistenței medicale urgente unui bărbat de 35 de ani din satul Bumbăta pe motivul – stare de ebrietate.\n\nPotrivit informațiilor, la fața locului, echipa de paramedici a constatat că bărbatul împreună cu un amic de pahar erau în stare de ebrietate. În timpul examinării, spontan, prietenul pacientului neîntemeiat a devenit agresiv, având un comportament neadecvat față de membrii echipei AMU. Acesta i-a încuiat în casă, i-a înregistrat video pe fiecare, amenințându-i și agresându-i verbal.\n\n”Din fericire, echipa de paramedici a reușit să preia legătura cu medicul superior al Dispeceratului comun de urgență al Centrul Național de Asistență Medicală Urgentă Prespitalicească (CNAMUP), care a solicitat ajutorul poliției. Echipajul de poliție a sosit în scurt timp, iar organele de drept urmează să stabilească toate circumstanțele incidentului. Menționăm faptul că acest caz putea avea o tentă negativă cu un final tragic” scriu pe rețelele sociale reprezentanții Centrul Național de Asistență Medicală Urgentă Prespitalicească(CNAMUP) .\n\nÎn acest context, CNAMUP condamnă orice act de bullying, agresiune și violență, asupra echipelor de asistență medicală urgentă, care sunt la datorie non-stop și îndeplinesc meseria cu profesionalism, devotament, empatie și cu dăruire de sine persoanelor cu pericol eminent pentru sănătatea acestora, salvând viețile omenești.",
    "metadata": {
      "original_file": "Expresul_Ungheni_0147.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0584.html"
    }
  },
  {
    "title": "Scăldatul de Bobotează, o tradiție străveche păstrată cu evalvie la Ungheni",
    "content": "Scăldatul de Bobotează, un obicei străvechi și semnificativ pentru creștini, a avut loc anul acesta în Ungheni, într-un loc special amenajat. Evenimentul, organizat de Episcopia de Ungheni și Nisporeni în parteneriat cu Primăria municipiului Ungheni, a fost organizat pe insula lacului Delia, oferind condiții de siguranță pentru toți cei care s-au încumetat să intre în apa rece.\n\nDuminică, 19 ianuarie, atunci când creștinii ortodocși sărbătoresc Botezul Domnului sau Boboteaza, pe stil vechi, zeci de oameni s-au adunat pe insula de la lacul Delia, pentru a participa la tradiția scufundării în apa binecuvântată de un sobor de preoți, după slujbă. Această rânduială religioasă, ce datează din timpurile străvechi, marchează botezul lui Iisus Hristos la vârsta de 30 de ani, în râul Iordan, și amintește de momentul în care, după botezul lui Iisus, Duhul Sfânt s-a pogorât în chip de porumbel, iar un glas din cer a rostit: „Acesta este Fiul Meu cel iubit, în Care am binevoit”.\n\nȘtefan Râmbu, protoiereu la Catedrala „Alexandr Nevski” din Ungheni, în cuvântarea sa, a ținut să specifice despre acest ritual, atât din punct de vedere spiritual, cât și fizic a scufundării în apă. „Prin taina botezului, am devenit curați, însă dacă pe parcursul vieții acea haină sufletească a fost „murdărită”, suntem chemați să o reînnoim prin pocăință și rugăciune sinceră. Scăldatul în lacuri în ziua de Botezul Domnului înseamnă mai mult o călire a trupului, dar și o reamintire a botezului lui Hristos în apele Iordanului”, a specificat el.\n\nO parte din cei prezenți au afirmat că scufundarea este o experiență benefică, atât din punct de vedere fizic, cât și spiritual. „Consider că, cei care aleg să intre în apele reci sunt conștienți de semnificația acestui ritual. Eu sunt de părere că dacă sănătatea îți permite, acest lucru îți va aduce doar foloase, atât pentru trup, cât și pentru suflet”, spune un unghenean.\n\nPrimăria municipiului Ungheni a asigurat ca locul de desfășurare să fie unul prielnic pentru participanți, montând și un cort special, iar salvatorii au fost prezenți pentru a interveni în caz de necesitate. După ritualul de scufundare în apă, oamenilor li s-a oferit un pahar cu vin fiert și au putut să se încălzească la rug.\n\nDe menționat că de Bobotează se încheie ciclul celor 12 zile ale sărbătorilor de iarnă care încep în Ajunul Crăciunului.\n\nO galerie foto de la Bobotează puteți vedea AICI.",
    "metadata": {
      "original_file": "Expresul_Ungheni_0002.html"
    }
  },
  {
    "title": "De ziua leului, BNM lansează monede comemorative „Aniversarea monedei naționale”",
    "content": "Banca Națională a Moldovei (BNM) a pus în circulație monede comemorative, denumite „Aniversarea monedei naționale”, marcând astfel celebrarea leului moldovenesc, introdus ca monedă națională pe 29 noiembrie 1993.\n\nTirajul emisiunii 2024 include 300 de monede din aur, cu valoarea nominală de 100 lei, și 500 de monede din argint, cu valoarea nominală de 50 de lei. Monedele sunt ambalate în capsule transparente și cutii de prezentare, însoțite de un certificat de autenticitate, care include un cod QR, ce redirecționează utilizatorii către informații detaliate despre caracteristicile monedelor.\n\nBNM anunță că în premieră, începând cu 2 decembrie, va permite publicului să depună cereri online pentru achiziționarea monedelor direct de la ghișeul instituției. Cererile vor putea fi transmise prin secțiunea „Monede și bancnote comemorative” de pe site-ul oficial al BNM, iar răspunsurile vor fi date în termen de cinci zile lucrătoare.\n\nMonedele comemorative sunt puse în vânzare prin intermediul băncilor licențiate. Pe pagina oficială a BNM pot fi găsite detalii suplimentare privind achiziția de monede.",
    "metadata": {
      "original_file": "Unghiul_0357.html"
    }
  },
  {
    "title": "Intoxicație cu fum la Gherman. Trei persoane, inclusiv doi minori, au avut de suferit",
    "content": "Trei persoane, inclusiv doi minori, au primit intoxicație cu monoxid de carbon, emanat de la soba de încălzit. Cazul a fost înregistrat în dimineața zilei de 08 octombrie în localitatea Gherman, raionul Ungheni. Apelul la Serviciul 112 a fost recepționat la ora 10:00. Potrivit primelor informații, o tânără în vârstă de 29 de ani, dar și copiii acesteia, un băiat în vârstă de 11 ani și unul de 6 ani s-ar fi intoxicat cu monoxid de carbon emanat de la soba din locuință. La fața locului a intervenit un echipaj al Serviciului de asistență medicală urgentă, care a acordat pacienților îngrijiri de rigoare, iar ulterior persoanele au fost transportate la spital. La moment starea acestora este satisfăcătoare.\n\nToate circumstanțele producerii incidentului urmează a fi stabilite de specialiști. În acest context, Inspectoratul General pentru Situații de Urgență vine cu recomandări pentru cetățeni în vederea prevenirii incendiilor și a riscului de intoxicație cu monoxid de carbon în urma exploatării sobelor din locuințe și a surselor de încălzit.\n\nPompierii îndeamnă oamenii să verifice minuțios sobele înainte de utilizare, să le curețe pentru a fi în perfectă stare de funcționare. Totodată, specialiștii recomandă persoanelor să nu obtureze canalele de ventilare și să aerisească periodic încăperile unde are loc arderea. De asemenea, cetățenii sunt rugați să nu aprindă focul în sobe utilizând benzină, motorină sau alte substanțe inflamabile. Pentru evitarea situațiilor excepționale salvatorii avertizează oamenii să nu suprasolicite sobele de încălzit, să nu amplaseze haine, mobilier și alte bunuri în apropierea acestora, iar pe timp de noapte să stingă focul din sobe.",
    "metadata": {
      "original_file": "Expresul_Ungheni_0281.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0212.html"
    }
  },
  {
    "title": "Trei drumuri regionale, inclusiv unul din raionul Ungheni, vor fi reparate cu sprijinul Băncii Mondiale",
    "content": "Trei drumuri regionale vor fi reparate cu sprijinul Băncii Mondiale. Lucrările vor fi efectuate după ce ministrul Infrastructurii și Dezvoltării Regionale, Andrei Spînu, și directoarea de țară a Băncii Mondiale în Moldova, Inguna Dobraja, au semnat Acordul de împrumut dintre Republica Moldova și Banca Internațională pentru Reconstrucție și Dezvoltare, în valoare totală de 92,4 mil de dolari și Acordul de Finanțare dintre Republica Moldova și Asociația Internațională pentru Dezvoltare, în valoare de 5,6 mil de dolari, în vederea implementării Proiectului „Conectivitate rurală în Moldova”, transmite moldpres.md.\n\nCele trei drumuri regionale care au fost selectate prioritar pentru a fi reparate sunt Coridorul 5, R13 – Ivanovca-Izvoare-Varnița-Ocolina-M2 cu o lungime de 35 km; Coridorul 8.1 și Coridorul 8.2 – Cornești-Boghenii Noi – Napădeni-M5(G88), din raionul Ungheni, cu o lungime de 33 km și Coridorul 24 – R34-Ciobălaccia-Tărtaul-R56-Baimaclia-Enichioi-R37 cu o lungime de 43 km).\n\nTotodată, vor fi modernizate și construite punctele de trecere a frontierei la Giurgiulești, Leușeni, Ungheni, dar și drumurile de acces către aceste Puncte de Trecere a Frontierei (PTF).\n\n„Implementarea Proiectului „Conectivitate rurală în Moldova” va contribui la îmbunătățirea stării drumurilor, costuri reduse pentru șoferi și mai puțin timp de așteptare la PTF”, a precizat Ministerul Infrastructurii și Dezvoltării Regionale.\n\nLa sfârșitul lunii aprilie curent, Consiliul directorilor executivi al Băncii Mondiale a aprobat acordarea unui pachet de finanțare Republicii Moldova destinat Proiectului „Conectivitate rurală în Moldova” (MRCP), care va ajuta țara să-și îmbunătățească conectivitatea rutieră rezilientă la schimbările climatice în comunitățile rurale, să sporească traficul de tranzit rutier prin punctele de trecere a frontierei cu România și să reacționeze prompt și mai eficient la crize și situații de urgență.\n\nSe preconizează ca MRCP să ofere avantaje directe pentru circa 42.000 de persoane, 133 de întreprinderi, 27 de instituții medico-sanitare și 84 de școli situate de-a lungul coridoarelor rutiere rurale selectate pentru reabilitare.",
    "metadata": {
      "original_file": "Expresul_Ungheni_0110.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0496.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0183.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0479.html"
    }
  },
  {
    "title": "Doi locuitori din satul Cornova au fost reținuți pentru vânătoare ilegală",
    "content": "Noaptea trecută, în jurul orei 01:00, doi locuitori din satul Cornova, raionul Ungheni, au fost prinși în timp ce se aflau la vânătoare ilegală. Mai mult, aceștia foloseau o armă cu țeavă lisă, calibru 12, deținută fără autorizație.\n\nArma a fost ridicată și predată organelor de poliție, iar împotriva celor doi indivizi a fost inițiată o procedură contravențională.\n\nRazia de combatere a braconajului cinegetic în raionul Ungheni a fost întreprinsă de inspectorii de mediu din Ungheni în colaborare cu Inspectoratul de Poliție Ungheni.\n\n„Deținerea ilegală de arme și practicarea braconajului reprezintă o încălcare gravă a legii și aduc un prejudiciu considerabil faunei locale. Acțiuni de acest tip sunt parte a unui efort mai amplu de a proteja mediul și de a preveni actele de braconaj, care pun în pericol echilibrul ecosistemelor și siguranța publică. Inspectoratul pentru Protecția Mediului va continua să monitorizeze pentru a descuraja astfel de activități ilegale și pentru a proteja fauna și resursele naturale ale țării”, spun reprezentanții Inspectoratului.",
    "metadata": {
      "original_file": "Expresul_Ungheni_0055.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0029.html"
    }
  },
  {
    "title": "Ungheniul va îmbrăca straie de sărbătoare. Ce au pregătit autoritățile",
    "content": "Primăria municipiului Ungheni pregătește un amplu program pentru sărbătorile de iarnă care se apropie.\n\nDupă o pauză de doi ani, pomul de Crăciun va reveni în centrul municipiului Ungheni, pe Piața Independenței. În acest an, din considerente de economie a energiei electrice, bradul va fi instalat mai târziu, luminițele fiind aprinse în ajunul Crăciunului pe stil nou. Data exactă a evenimentului va fi anunțată mai târziu. Totodată, în preajma pomului de Crăciun vor apărea trei figurine luminoase cu înălțimea de 2,5 metri fiecare, unde doritorii vor putea să se fotografieze.\n\nDin 25 până la 30 decembrie, copiii vor fi așteptați în Piața Independenței de către Moș Crăciun, căruia îi vor putea recita și cânta sau, pur și simplu, să discute cu el.\n\nLa intrarea în Pacul „Micul Cluj” va fi instalat un clopot imens, cu înălțimea de 4 metri, care va înfrumuseța și va crea o atmosferă de sărbătoare și aici.\n\nVor reveni la locurile lor tradiționale, în sectoarele din Ungheni, și pomii de Crăciun, cu dimenisiuni mai mici.\n\nLa Palatul de Cultură vor avea loc diverse spectacole, prilejuite de sărbătorile de Crăciun și Anul Nou. Urmăriți pagina de facebook a Primăriei municipiului Ungheni, unde vor fi plasate afișele și anunțurile despre evenimentele ce urmează să aibă loc.\n\nAtât unghenenii, cât și vizitatorii municipiului Ungheni, se vor bucura de atmosfera sărbătorilor de iarnă până în data de 14 ianuarie, când este marcat anul nou (Sf. Vasile) pe stil vechi.",
    "metadata": {
      "original_file": "Expresul_Ungheni_0405.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0300.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0245.html"
    }
  },
  {
    "title": "Ungheniul în lista orașelor care au posiblitatea să primescă finanţare pentru proiecte de revitalizare",
    "content": "Ministerul Infrastructurii și Dezvoltării Regionale (MIDR) a dat startul Concursului pentru identificarea, evaluarea și aprobarea proiectelor de dezvoltare urbană, revitalizare economică și socială a orașelor. Termenul limită de depunere a cererilor complete de finanțare este 21 martie 2023, transmite MOLDPRES.\n\nPotrivit instituţiei, este vorba de proiectele propuse spre finanțare din Fondul Național pentru Dezvoltare Regională și Locală la următoarele măsuri de intervenție: Conectivitate și mobilitate urbană; Competitivitatea și susținerea activităților economice; Modernizarea infrastructurii tehnico-edilitare și rețelelor de utilități publice.\n\n„Sunt eligibili pentru a depune Cererile de finanțare aplicanții ai căror Note conceptuale au promovat etapa anterioara”, explică MIDR.\n\nMenționă că Ministerul Infrastructurii și Dezvoltării Regionale, în comun cu Agențiile de Dezvoltare Regională, a anunțat în noiembrie 2022 lansarea concursului de proiecte pentru dezvoltare urbană, destinat orașelor poli de creștere – Edineț, Soroca, Ungheni, Orhei, Comrat, Cahul și autorităților administrației publice locale, cu statut de oraș sau municipiu, care au aprobate Programe de Revitalizare Urbană. Scopul Concursului constă în accelerarea dezvoltării socio-economice a orașelor, în special a celor poli de creștere, capabile să susțină dezvoltarea în zonele rurale din vecinătate.",
    "metadata": {
      "original_file": "Expresul_Ungheni_0393.html"
    }
  },
  {
    "title": "Posibil focar de gripă aviară în localitatea Țîghira, după ce trei lebede au fost găsite moarte",
    "content": "Pe malul unui lac din Țîghira a fost depistată o lebădă moartă. Potrivit lui Ion Basoc, șeful adjunct în cadrul diviziunii teritoriale pentru siguranța alimentelor, cea care a anunțat despre acest caz a fost chiar Galina Uscatu, primara din Negurenii Vechi.\n\n„Am mers la fața locului și am prelevat probe de la lebăda moartă, pe care le-am expediat la Chișinău. Ulterior lebăda a fost în înhumată”, spune Ion Basoc. Cazul a gripă aviară a fost confimat de Centrul Republican Diagnostic Veterinar. Acum, conform manualului de proceduri, specialiștii întreprind măsuri de prelevare a sângelui de la păsările domestice din localitate penntru a exclude orice eventual focar de gripă. „Vreau să menționez că până la moment alte cazuri de gripă aviară, în raionul Ungheni, nu sunt înregistrate”, a mai spus Ion Basoc.\n\nUlterior, au mai fost depistate alte 2 lebede moarte pe același lac, cărora urmează să le fie prelevate probele necesare.\n\nJoi, 21 decembrie, va avea loc ședința Comisiei Situații Excepționale pe raion, unde vor fi luate mai multe măsuri de precauție în cazul în care situația se agravează și vor avea de suferit păsările domestice.\n\nMenționăm că alte două focare de gripă aviară au fost înregistrate în raioanele Sângerei și Drochia, iar în total au decedat 55 de lebede.\n\nMăsuri de precauție oferite de Agenția Națională pentru Siguranța Alimentelor (ANSA):\n\nAstfel, pentru prevenirea apariției gripei aviare, crescătorii și deținătorii de păsări (gospodării ale populației) sunt obligați să întrprindă o serie de măsuri de biosecuritate :\n• păsările vor fi menținute în interiorul curților, fără a fi lăsate libere în afara acestora;\n• interzicerea adăpării păsărilor domestice din rezervoarele de apă de suprafață accesibile păsărilor sălbatice;\n• limitarea perimetrului din interiorul curții la care au acces păsările fiind menținute în adăposturi închise sau cel puțin în spații îngrădite;\n• se interzice accesul păsărilor domestice, în special a rațelor și a gâștelor, la luciuri de apă, lacuri, bălți, râuri și orice altă amenajare hidrologică artificială sau naturală;\n• hrănirea păsărilor se va face în spații închise/acoperite, la care nu au acces păsările sălbatice;\n• hrana folosită va fi depozitată în spații închise evitându-se accesul păsărilor sălbatice, inclusiv al “speciilor punte” ( vrăbii, ciori, porumbei, coțofene, etc.);\n• interzicerea intrării mai multor persoane în zona de exploatare a păsărilor domestice. Mișcările se vor limita la o singură persoană;\n• toate cazurile de îmbolnăvire sau moarte la păsările din orice specie sau mamifere, din curtea proprie, vor fi anunțate fără întârziere medicului veterinar din circumscripțiile sanitar- veterinare teritoriale ;\n• separarea curții păsărilor de adăposturile pentru porci, deoarece transmiterea virusului gripal de la păsări la om se face printr-o gazdă intermediară, care se presupune că este porcul;\n• distribuirea păsărilor resturilor furajere de la porci și invers este interzisă;\n\nCetățenii sunt rugați să fie atenți la păsările din ferme/gospodării pentru a observa la timp semnele clinice ale bolii:\n• păsările bolnave nu mai consumă hrană, nu mai beau apă;\n\nTotodată atenție la păsările sacrificate, pot fi observate următoarele modificări:\n• hemoragii cu acumulări de lichid gelatinos sub piele în regiunile capului, gâtului;\n• căile respiratorii (plămânii, mucoasa laringelui, mucoasa traheei) și intestinele sunt inflamate cu hemoragii sub formă de pete;\n• pe pancreas, rinichi și inimă pot fi observate hemoragii (pete de sânge).\n\nDacă boala a fost confirmată, este necesar să se întreprindă anumite măsuri:\n• păsările din exploatație se sacrifică, iar cadavrele acestora și ouăle se distrug;\n\nATENȚIE! Gripa aviară se poate transmite și la om! De aceea sunt importante și anumite măsuri de prevenire a bolii:\n• respectarea normele de igienă veterinară în adăposturile păsărilor și ale animalelor domestice;\n• spălarea mâinilor cu apă caldă și săpun, după fiecare contact cu păsările;\n• spălarea suprafețelor contaminate și utilizarea de antiseptice și dezinfectante, ceea ce asigură distrugerea virusului gripal în decurs de câteva minute;\n• procurarea cărnii de pasăre, ouă și produse din carne de pasăre numai din unitățile comerciale autorizate;\n\nVânzarea cărnii, produselor din carne, inclusiv a ouălor în spații neautorizate (comerț stradal ilicit ) este interzisă!",
    "metadata": {
      "original_file": "Expresul_Ungheni_0239.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0402.html"
    }
  },
  {
    "title": "100.000 de lei pentru gimnaziul „Pavel Buruiană” din satul Condrătești",
    "content": "Un premiu special a primit clasa a IX-a de la Gimnaziul „Pavel Buruiană” din satul Condrătești, după ce a participat la Școala de Antreprenoriat Startup101. Donația în valoare de 100.000 lei a fost direcționată pentru achiziționarea mobilierului, echipamentelor IT, seturilor de robotică, birotică, cărților și jocurilor interactive, necesare pentru modernizarea bibliotecii școlii și transformarea acesteia într-un spațiu de dezvoltare educativă unde elevii pot petrece timpul liber.\n\n„Am știut dintotdeauna că programele Yep! adună tinere și tineri cu inițiativă și inteligență remarcabilă. Dar trebuie să recunosc că povestea elevelor și elevilor de la Condrătești m-a impresionat în mod special. Aproape că nu ne-a venit să credem când am aflat că cei șapte copii împreună cu profesoara lor se conectau seară de seară la lecțiile de antreprenoriat în cadrul programului Startup101 din incinta sălii de clasă a gimnaziului „Pavel Buruiană”. Am făcut atunci o notiță mentală că acest efort trebuie susținut, iar inițiativa apreciată. Și uite-ne azi, aici, împărțind această donație minunată. Sperăm ca acest caz să servească drept exemplu și inspirație și pentru tinerele și tinerii din republică”, a menționat Viorica Cerbușca, fondatoarea Yep!Moldova.\n\nParticipând activ la lecțiile de antreprenoriat din cadrul Startup101, cele 7 eleve și elevi din clasă au captat atenția nu doar a organizatorilor, ci și a donatorilor, prin eforturile și dedicarea lor în cadrul programului.\n\n„Inițiativa de a participa la Startup101 a venit din partea profesoarei noastre, doamna Angela Andranovici. Suna interesant, pentru că școala nu oferă lecții de antreprenoriat, așa că am acceptat să particip. Ceea ce a urmat, însă, probabil nu și-a putut-o imagina nici unul dintre noi. Informația și experiența acumulată a fost cu adevărat interesantă, iar faptul că ne-am ales cu un premiu special este chiar de necrezut.”, spune una dintre participante, Valentina Borș, elevă la gimnaziul „Pavel Buruiană”.\n\nDe menționat că Organizația Yep! Moldova cu susținerea UN Women Moldova, finanțat de Fondul Femeilor pentru Pace și Asistență Umanitară și-au dorit să sprijine această clasă, oferindu-le resursele necesare pentru a-și îmbunătăți condițiile de învățare oferindu-le bunuri în valoare de 100.000 de lei.\n\n„Suntem siguri că prin această donație am pornit o avalanșă care nu mai poate fi oprită. Sperăm ca elevele și elevii să se bucure din plin de noile achiziții atât fizice sub forma bunurilor primite, cât și intelectuale sub forma abilităților și competențelor învățate.”, a subliniat și Dominica Stojanoska, reprezentantă UN Women în Moldova.\n\nStartup101 a avut loc online, în perioada 13- 17 noiembrie 2023. Timp de 5 zile tinere și tineri cu vârsta cuprinsă între 14 și 19 ani din Republica Moldova au avut oportunitatea de a-și dezvolta gândirea antreprenorială și de a învăța cum să transforme ideile în afaceri durabile, în cadrul unui program online captivant. Elevele și elevii au învățat și explorat subiecte de educație non-formală printre care: abilitățile și profesiile viitorului, conceptul de startup și dezvoltarea unei idei scalabile, design thinking, marketing, management și oratorie.\n\nYep!Moldova este o organizație neguvernamentală din Republica Moldova care dezvoltă programe pentru promovarea antreprenoriatului și a inițiativelor inovatoare în rândul adolescenților și tinerilor.",
    "metadata": {
      "original_file": "Expresul_Ungheni_0184.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0052.html"
    }
  },
  {
    "title": "Un membru CSM demisionează",
    "content": "Consiliul Superior al Magistraturii a acceptat astăzi cererea de demisie depusă de judecătorul Vasile Șchiopu, din proprie inițiativă. Retragerea din activitatea judiciară a judecătorului înseamnă și încetarea mandatului de membru al CSM, transmite IPN.\n\nVasile Șchiopu a fost ales membru al CSM în cadrul Adunării Generale a Judecătorilor din 28 aprilie 2023. Pe 2 mai 2023, judecătorul a fost detașat în cadrul CSM, pe un termen de șase ani, din funcția ocupată de președinte interimar al Judecătoriei Ungheni.\n\nMandatul lui Vasile Șchiopu de judecător al Judecătoriei Ungheni și de membru al Consiliului încetează din data de 31 ianuarie 2025. Acesta va fi înlocuit de membrul supleant ales în cadrul Adunării Generale a Judecătorilor – Livia Mitrofan, președinte interimar al Judecătoriei Chișinău.",
    "metadata": {
      "original_file": "Unghiul_0547.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0117.html"
    }
  },
  {
    "title": "24 de elevi de la liceul „Mihai Eminescu” din Ungheni se bucură de echipament sportiv nou",
    "content": "24 de elevi de la Liceul Teoretic „Mihai Eminescu” din Ungheni se pot bucura acum de echipament sportiv nou. Echipamentul a fost oferit de Federația Moldovenească de Fotbal (FMF) în cadrul proiectului „Fotbal în Școli”.\n\nPe lângă echipamentul sportiv, cei 24 de elevi din clasa a 5-a au avut parte și de surprize din partea partenerului FMF în semn de încurajare de a practica fotbalul în continuare și de a dezvolta abilitățile sportive.\n\nUn set conține piese de echipament sportiv Jako: șorți, pantaloni, vestă, tricouri, vestă de ploaie, geacă de iarnă, jambieri și rucsac. Setul portarului conține suplimentar vestă, pantaloni și mănuși de portar.\n\nPortivit FMF, acest eveniment face parte din programul acțiunilor forului fotbalistic, în colaborare cu partenerii strategici, care au menirea să contribuie la îmbunătățirea calității educaționale a copiilor din instituțiile, care au semnat contract de colaborare cu FMF pentru formarea claselor specializate de fotbal.\n\nProiectul „Fotbal în Școli” – Clase specializate prevede crearea claselor pe baza solicitărilor din partea instituțiilor de învățământ. Din 1 septembrie 2020 fiecare instituție de învățământ participantă la Proiectul „Fotbal în Școli” – Clase Specializate a primit din partea FMF un set de inventar sportiv (20 mingi, sac pentru mingi, 20 conuri și 40 copete și 15 bavete de joc) pentru organizarea și sporirea calității antrenamentelor, iar fiecare elev din clasa sportivă va primi câte un set de echipament care include: un rucsac, echipament de vară, iarnă și de prezentare. În cadrul proiectului este prevăzut și un curs de instruire pentru antrenorii din instituțiile de învățământ. Clasele specializate de fotbal vor urma un program special cu antrenamente mai intensive, de 2 ori pe zi, cu o alimentare corectă și nutritivă pe parcursul zilei. Clasele vor fi mixte, formate din 25-30 de copii. Astfel, elevii, băieți și fete, din aceste clase vor beneficia de 10 ore de fotbal saptămânal în cadrul disciplinei “Fotbal”.\n\nMenționăm că, la moment sunt create peste 25 de clase specializate de fotbal în circa 20 instituții de învățământ din Republica Moldova. Fiecare clasă specializată are minim zece ore de fotbal săptămânal la disciplina fotbal.",
    "metadata": {
      "original_file": "Expresul_Ungheni_0242.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0394.html"
    }
  },
  {
    "title": "Pacea a fost sărbătorită la bibliotecă într-un mod inedit",
    "content": "Pe 21 septembrie, curtea Bibliotecii Publice „Dimitrie Cantemir” din Ungheni a fost luată cu asalt de către copii, cadre didactice, părinți și bibliotecari. În acea zi a fost marcată Ziua Internațională a Păcii, și totodată a avut loc premierea participanților la concursul de desene „Pacea este mereu minunată”. Activitatea a fost organizată de Asociația Obștească „Baștina Frăsînești” în cadrul proiectului „Femeile și fetele în centrul coeziunii sociale și rezistenței comunitare”.\n\n„Ne bucură faptul că, copiii au fost receptivi și au participat la acest concurs. În desenele pe care le-au realizat, pacea a fost prezentată în diferite moduri, însă mesajul a fost unul și același – Pacea este mereu minunată”, a menționat Aliona Manciu, coordonatoarea proiectului.\n\nAstfel, peste 130 de desene au fost expuse în acea zi în fața bibliotecii. Și cum toate desenele au fost excepționale, juriul a decis ca fiecare participant să fie premiat.\n\n„Activitatea organizată la bibliotecă mi s-a părut interesantă, mai ales că ne-am adunat foarte mulți copii și am putut să discutăm și să ne jucăm împreună”, a spus Patricia Ermurache, elevă în clasa a VI-a, una din participantele concursului „Pacea este mereu minunată”.\n\nAdina Ioana Fulga nu a participat la concursul de desene, în schimb, a recitat o poezie despre pace, creație proprie. „Mi s-a părut o activitate intersantă, care motivează copiii să se implice în diverse ateliere tematice. Consider că, copiii, prin intermediul desenelor, au înțeles semnificația păcii. Deși nu am participat la concursul de desene, m-am implicat activ în atelierele propuse de către organizatori”, a menționat eleva din clasa a VI-a.\n\nDe menționat că pe lângă expoziția desenelor și premierea tuturor participanților, programul a inclus diferite ateliere tematice ce promovează pacea, fiind implicați atât copiii, cât și părinții. Copiii au participat la ateliere de creație, pictură, lectură și desene pe asfalt, iar părinții au putut admira lucrările create în mărgele a Laterina Stiahliuck, o refugiată din Ucraina, care odată ajunsă în Ungheni, și-a descoperit această pasiune.\n\nParticipanții au organizat și un flashmob prin care au promovat pacea și înțelegerea în lume, transmițând mesajul: „Împreună suntem mai puternici și că un viitor mai luminos și mai pașnic este posibil pentru toți”.",
    "metadata": {
      "original_file": "Expresul_Ungheni_0307.html"
    }
  },
  {
    "title": "În cazul exproprierii, se va plăti prețul de piață pentru teren",
    "content": "În cazul exproprierii unui teren, cuantumul despăgubirii va fi echivalent cu valoarea de piață a terenului, iar pentru arendarea terenurilor proprietate a statului vor fi introduse licitații publice. Un șir de acte necesare pentru implementarea noului Cod Funciar au fost modificate astăzi de Guvern, transmite IPN.\n\nPotrivit noilor prevederi, vor fi simplificate procedurile pentru vânzarea-cumpărarea terenurilor agricole mici, cu plantații multianuale și o suprafață de până la 0,25 hectare. În acest caz, nu va mai fi necesară autentificarea notarială, ci doar un act confirmativ, emis de autoritatea publică locală.\n\nTotodată, consiliile locale vor decide clasarea terenurilor irigate sau desecate în categoria celor neirigate. În același timp, va fi permisă efectuarea lucrărilor de întreținere a pășunilor și fânețelor din sumele achitate anual de arendași, sub monitorizarea autorităților locale.\n\nNoul Cod Funciar va intra în vigoare la data de 7 martie 2025.",
    "metadata": {
      "original_file": "Unghiul_0005.html"
    }
  },
  {
    "title": "Care e situația instituțiilor medicale din raionul Ungheni",
    "content": "Lipsa sistemului de apă și canalizare, situația precară a blocurilor sanitare, probleme cu sistemele de încălzire, dar și infrastructură învechită – sunt doar câteva din problemele cu care se confruntă instituțiile medicale din raionul Ungheni. În urma efectuării analizei stării tehnic-materiale din cele 68 de instituții medicale, dintre care 12 Centre de Sănătate, 28 de Oficii de Sănătate și 28 de Oficii ale Medicilor de familie, au fost identificate unele probleme, ce necesită intervenție din partea autorităților pentru îmbunătățirea calității serviciilor medicale primare.\n\nLipsa sistemului de apă și canalizare în majoritatea Oficiilor Medicilor de Familie și Oficii de Sănătate din localitățile de la sate\n\nSe atestă un număr mare de instituții medicale care nu au acces la apă și canalizare. Astfel, din 68 instituții medicale, 23 nu au acces la apă și canalizare, ceea ce constituie 33,8 %. Este vorba de oficiile medicilor de familie din Țîghira, satul Cornești, Boghenii Noi, Agronomovca, Stolniceni, Gherman, Zăzulenii Vechi, oficiile din Coşeni, Medeleni, Romanovca, Poiana, Mircești, Boghenii Vechi, Mînzătești, Veverița, Hîrcești, Izvoreni, Buzduganii de Sus, Șicoveț, Zazulenii Noi,Buciumeni, Bulhac, Hristoforovca. Din cele 12 Centre de Sănătate doar cinci au acces la apa și canalizare. Este vorba de Centrele de sănătate din Dănuțeni, Manoilești, Cetîreni, Rădenii Vechi , Măcăreşti – Costuleni.\n\nNemijlocit, lipsa blocurilor sanitare adecvate în unele instituții medicale reprezintă o problemă semnificativă care necesită intervenții pentru îmbunătățirea condițiilor sanitare, susțin reprezentanții Consiliului raional Ungheni. În urma analizei, s-a constatat că, din 68 de instituții – 45 nu dispun de blocuri sanitare în interior conectate la sistemul de canalizare, ceea ce constituie 66,2%. Este vorba de centrele de sănătate și oficiile din Cioropcani, Rezina, Unțești, satul Cornești, Chirileni, Țîghira, Bușila, Condrătești, Boghenii Noi, Sineștii Vechi, Drujba, Măgurele, Agronomovca, Todirești, Teșcureni, Stolniceni, Florești, Gherman, Frăsinești, ZăzuleniiVechi, Medeleni, Floriţoaia Nouă, Grozasca, Coşeni, Romanovca, Poiana, Boghenii Vechi, Sineștii Noi, Sineștii Vechi, Mînzătești, Veverița, Hîrcești, Izvoreni, Buzduganii de Jos, Buzduganii de Sus, Șicoveț, Zazulenii Noi, Grăseni, Hristoforovca, Nicolaevca Veche, Buciumeni, Bulhac, Blindești, Floreni, Mircești.\n\n42 de instituții din cele 68, ce constituie 63.2%, utilizează sobe pentru încălzire pe timp de iarnă, fiind nevoie de îmbunătățiri pentru eficiență și siguranță. Aici se face referire la instituțiile medicale din Cioropcani, Florițoaia Veche, Țîghira, Rezina, Alexeevca, satul Cornești, Cornova, Condrătești, Boghenii Noi, Sineștii Vechi, Drujba, Măgurele, Agronomovca, Bumbăta, Stolniceni, Florești, Gherman, Frăsînești, Zăzulenii Vechi, Grozasca, Coşeni, Medeleni, Romanovca, Poiana, Mircești, Boghenii Vechi, Sineștii Noi, Mînzătești, Veverița, Hîrcești, Izvoreni, Buzduganii de Jos, Buzduganii de Sus, Morenii Vechi, Șicoveț, Zăzulenii Noi, Grăseni, Hristoforovca, Nicolaevca Veche, Buciumeni, Bulgac, Blindești, Floreni.\n\nMajoritatea instituțiilor medicale se confruntă cu probleme serioase legate de infrastructură. Clădirile în care își desfășoară activitatea sunt, în multe cazuri, învechite și necesită renovare. În unele instituții medicale sunt necesare renovări minore, cum ar fi lucrările de întreținere și îmbunătățiri estetice, iar alte instituții sunt vechi și prezintă semne evidente de uzură. Astfel, nouă instituții medicale necesită atât reparații capitale, cât și reparația acoperișului. Este vorba de: Drujba, Radenii Vechi, Alexeevca, Rezina, Mănoilești, Zăzulenii Vechi, Morenii Vechi, Unțești, Valea Mare. Unele instituții medicale se confruntă cu lipsa unui spațiu adecvat pentru desfășurarea activităților medicale și necesită schimbarea locației, cum ar fi cea din Hîrcești și Buciumeni.\n\n„Infrastructura majorității instituțiilor medicale din raionul Ungheni este învechită și necesită renovări urgente pentru a asigura condiții adecvate de lucru și tratament. Problemele critice precum lipsa apei și canalizării, împreună cu deficiențele în blocurile sanitare, necesită intervenții imediate pentru a îmbunătăți standardele sanitare, inclusiv identificarea necesităților financiare pentru fiecare centru de sănătate în parte, pentru soluționarea problemelor în cauză și alocarea surselor suplimentare. Este necesar să se evalueze posibilitatea reamenajării sau relocării instituțiilor medicale afectate, pentru a optimiza eficiența și accesibilitatea serviciilor medicale”, se arată în nota informativă prezentată la ședința comună de lucru din cadrul Consiliului raional Ungheni cu reprezentanții medicinei din raion.",
    "metadata": {
      "original_file": "Expresul_Ungheni_0079.html"
    }
  },
  {
    "title": "Atelier în premieră la Ungheni",
    "content": "Un atelier special, dedicat părinților, a avut loc recent la Ungheni, aducând în prim-plan soluții pentru a ajuta copiii de vârstă școlară mică (clasele I-IV) să depășească dificultățile de învățare. Evenimentul a reunit logopezi din raionul Ungheni, cadre didactice de sprijin, precum și învățători de la Liceul Teoretic „Al. Pușkin”.\n\nTatiana Procopi, logopedă și moderatoarea atelierului, a explicat că scopul principal al întâlnirii a fost să ofere părinților instrumente necesare pentru a sprijini dezvoltarea limbajului la copii. „Am oferit fișe de lucru și recomandări specifice pentru depășirea tulburărilor de limbaj, citire și scriere, precum dislexia, disgrafia, discalculia și disortografia. Este important ca părinții să înțeleagă că aceste dificultăți nu sunt boli incurabile, ci provocări care pot fi gestionate cu răbdare și ghidare adecvată”, ne-a declarat Tatiana Procopi. \n\n La eveniment a participat și Natalia Cucu, specialistă principală serviciul teritorial de asistență psiho-pedagogică din cadrul Serviciului de Asistență Psiho-pedagogică, care a subliniat importanța rolul dezvoltării limbajului încă de la o vârstă timpurie, punând accent pe terapia logopedică, dar și a colaborării între părinți și învățători. „Părinții joacă un rol crucial în procesul educativ al copiilor lor. Prin acest atelier, ne-am dorit să oferim sprijin și orientare pentru a aborda dificultățile de a învăța într-un mod pozitiv și constructiv. Aceste tulburări nu trebuie privite ca o etichetă, ci ca o oportunitate de creștere și de a avea nevoie”, a menționat specialista. De asemenea, Natalia Cucu a felicitat logopezii cu ocazia Zilei Internaționale a Logopezilor, marcată pe 14 noiembrie, recunoscând contribuția lor esențială în sprijinirea copiilor cu dificultăți de vorbire și limbaj. \n\n Atelierul a pus accentul pe importanța sprijinului parental în dezvoltarea competențelor lingvistice și academice ale copiilor, oferind strategii și soluții practice pentru a depăși obstacolele întâmpinate în procesul de învățare. Participanții au apreciat recomandările primite și au plecat cu o mai bună înțelegere a modului în care pot susține dezvoltarea armonioasă a copiilor lor.",
    "metadata": {
      "original_file": "Unghiul_0455.html"
    }
  },
  {
    "title": "Tinerii din Ungheni au învățat despre importanța protejării mediului înconjurător",
    "content": "Peste 30 de tineri din raionul Ungheni au participat la tabăra de vară „Aventura verde pentru tineri Eco-conștienți”, desfășurată în perioada 1 – 5 iulie 2024. Scopul acesteia a fost de a oferi participanților o experiență educațională și interactivă care să-i învețe despre importanța protejării mediului înconjurător, prin prisma asigurării calității apei, și să-i încurajeze să devină cetățeni responsabili și activi. Această inițiativă face parte din programul „EU4Moldova: Regiuni cheie”, finanțat de Uniunea Europeană și implementat de UNDP Moldova și UNICEF .\n\nTimp de cinci zile, tinerii cu vârsta cuprinsă între 16 și 20 de ani au beneficiat de un program educațional variat care a inclus vizite de studiu la rezervații naturale, stații de epurare a apei, precum și ateliere educaționale privind schimbările climatice, practicile de conservare a resurselor de apă, managementul deșeurilor și nu în ultimul rând, protecția mediului în contextul integrării europene.\n\n„Prin asemenea activități încurajăm tinerii să creeze conexiuni și să genereze idei pentru a îmbunătăți calitatea mediului înconjurător la ei în comunitate, devenind astfel lideri ai schimbării”, a menționat Jana Midoni, Ofițer în Programele de Educație UNICEF.\n\nTabăra a pus accent pe aspectele practice și anume vizita de studiu la stațiile de epurare din comuna Valea Mare, cu o capacitate de 15 000 de metri cubi pe zi, și din Sculeni, care oferă acces îmbunătățit la servicii de canalizare pentru 3 400 de gospodării, învățământul școlar și preșcolar, instituțiile de sănătate și peste 100 de antreprenori din sat și alte două localități învecinate, Buciumeni și Cioropcani. De asemenea, participanții au avut ocazia să vadă echipamentele care sunt utilizate la testarea rapidă a apei în teren și cum poate fi măsurat pH-ul.\n\nVizita de studiu în aria naturală protejată Pădurea Domnească a fost o oportunitate valoroasă pentru învățarea și înțelegerea profundă a ecosistemelor naturale și a importanței conservării acestora.\n\n„Tinerii de la tabără s-au interesat și au participat energic la activitățile pregătite de noi. Consider că este foarte important ca aceștia să dispună de astfel de spații sigure, dar în același timp provocatoare, unde să afle despre teme de actualitate într-un mod participativ și incluziv. Am încercat să transmitem informație digerabilă și relevantă despre schimbările climatice și gestionarea deșeurilor, dar mai ales să sensibilizăm participanții să devină mai responsabili din punct de vedere social și ecologic”, relatează Ilinca Modrînga, traineră „Keep Cool”, activistă de mediu. Jocurile de simulare climatică și quizurile intelectuale au prins priză la tinerii participanți care susțin că și-au schimbat atitudinea față de resursele naturale ale planetei. „Am ajuns la concluzia că subiectele abordate în cadrul taberei sunt mult mai în pericol decât gândeam anterior. În ritmul acesta riscam să pierdem o planetă care ne oferă tot necesarul unui trai decent și sănătos”, spune Tatiana Istrati, în vârstă de 17 ani. „Cea mai mare provocare în ceea ce ține de protecția mediului este neglijența oamenilor, lucru pe care eu, în comunitatea mea, vreau să-l schimb. Cu cât mai informați vor fi oamenii despre daunele pe care ei le produc nu doar naturii, ci, în primul rând, lor înșilor, cu atât mai responsabili și mai raționali vor deveni fie că este vorba de utilizarea resurselor de apă, gestionarea corectă a deșeurilor, eficiența energetică și multe alte din activitățile noastre cotidiene. Pentru mine această tabără a fost mai mult decât o aventură, a fost o lecție ce nu se va sfârși niciodată”, susține Valerii Caterneac, în vârstă de 17 ani. În ultima zi a taberei tinerii au avut ocazia să discute cu Iuliana Cantaragiu, Consilieră a Președintelui Republicii Moldova în domeniul protecției mediului. „Avem niște tineri activi, curioși, dornici de a face ceva pentru a produce o schimbare. Mai trebuie doar să învețe ce anume și cum pot valorifica acest potențial pentru a îmbunătăți lumea din jurul nostru. M-am bucurat să aud de la ei cât de important este să înțelegem traseul pe care-l parcurge apa și legătura între apa de canalizare, care pleacă din casele noastre, și apa de la robinet, care vine în casele noastre”, a menționat Iuliana.",
    "metadata": {
      "original_file": "Expresul_Ungheni_0096.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0140.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0510.html"
    }
  },
  {
    "title": "Accident nocturn în raionul Ungheni. Un bărbat a decedat pe loc",
    "content": "Un bărbat de 41 de ani din raionul Ungheni a decedat pe loc după ce a fost lovit de o mașină în timp ce traversa strada în afara trecerii pietonale și în loc neiluminat. Tragedia s-a produs pe traseul Fălești-Pîrlița, în apropierea satului Bușila. Potrivit datelor oferite de Poliția Republicii Moldova, tragedia a avut loc în seara zilei de 25 ianuarie 2024.\n\nLa fața locului a fost chemată poliția, care a stabilit preliminar că victima a fost lovită de un automobil de model Dacia Logan, condus de un bărbat de 58 de ani.\n\nSupus testului alcoolscopic, s-a constatat că șoferul nu se afla în stare de ebrietate.\n\nPe caz a fost inițiat un proces penal pentru stabilirea tuturor circumstanțelor.",
    "metadata": {
      "original_file": "Expresul_Ungheni_0215.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0269.html"
    }
  },
  {
    "title": "„Deportările – calvarul familiilor unghenene” - o expoziție lansată la Muzeul de Istorie și Etnografie din Ungheni",
    "content": "Comemorarea victimelor celui de-al doilea val de deportări a fost organizată și la Ungheni printr-o vernisare a expoziției „Deportările – calvarul familiilor unghenene”. Expoziția a fost organizată la Muzeul de Istorie și Etnografie din Ungheni de către Asociația Istoricilor „Nicolae Iorga” din Ungheni.\n\n„Ideea de a organiza o asemenea expoziție mi-a venit odată cu editarea cărții „Deportările – calvarul familiilor basarabene”, în care sunt incluse dosarele mai multor familii din satele ale raionului Ungheni. Pentru prima dată, în raionul Ungheni, din 1990 până în prezent, se organizează o astfel de activitate, în care am avut posibilitatea de a aduna și pe acei deportați care au rămas în viață, dar și pe urmașii acestora”, a menționat Corneliu Prepeliță, organizatorul expoziției, care este președintele Asociației Istoricilor „Nicolae Iorga” din Ungheni, dar și profesor de istorie.\n\nIon Radu, din satul Romanovca, avea 10 ani atunci când a fost deportat. Era în anul 1949. Își amintește cu împreună cu mama și cu cele două surori au fost duși în Siberia. „Nu doresc la nimeni ceea ce am suferit eu”, așa își începe povestirea Ion Radu. „Nu am să uit cum au venit la 2 noaptea, cu automatele, de parcă eram cei mai mari dușmani și ne-au dus în gară la Bahmut și ne-au urcat în vagoanele pentru vite”, spune cu lacrimi în ochi. „Trei zile ne-au ținut în vagoane până i-au adunat pe toți. În cea de-a treia zi, au tras trei focuri în sus și s-a pornit trenul… Toată ziua pe drum, în vagoane de fier, la temperaturi ridicate, fără apă, fără mâncare…”. Ajunși la destinație, după toate câte au îndurat, mama lor a decedat. S-a întors acasă în 1955.\n\nExpoziția „Deportările – calvarul familiilor unghenene”, include 10 planșe în care sunt reflectate 10 familii unghenene care au fost deportate. Familia Grosu din Costuleni, Malanciuc Alexandru, primarul orașului Ungheni, deportat împreună cu familia, și condamnat la moarte prin împușcare, pentru că făcea parte din Partidul Național Liberar, familia Lupeca, din satul Măcărești sau familia Borș din Condrătești, sunt doar câteva familii unghenene cărora le sunt expuse dosarele, imaginile și motivele pentru care au fost deportate, fie pe criterii politice, religioase sau sociale.\n\nCei prezenți au fost îndemnați de către organizatori să facă un tur atât pe la planșele informative, cât și pe la mesele unde au fost expuse listele celor deportați repartizați pe vagoane, în anul 1941 și 1949.\n\n„Scopul acestei expoziții este de a transmite un mesaj tinerei generații din localitățile raionului Ungheni despre aceste evenimente tragice care au avut loc în satele raionului, dar mai ales să afle prin ce au trecut familiile din aceste localități. Am dorit ca fărădelegile regimului sovietic – stalinist să fie reflectate pe planșe, prin intermediul acestei expoziții. Ne dorim ca această expoziție să ajungă în fiecare instituție de învățământ”, a subliniat istoricul Corneliu Pepeliță.\n\nExcelența Sa, Petrișor Dumitrescu, Consulul General al României la Bălți, a transmis un mesaj celor prezenți, adresându-se, în special, tinerei generații. „Adevărul istoric, indiferent că au trecut 80 sau 100 de ani, iese la suprafață. Noi, cu toții astăzi, suntem conștienți de adevăr. Să lăsăm această lecție de istorie adevărată tinerei generații cu un singur scop: să-și aleagă un viitor bun, să adere la valorile democratice și la valorile umanității”, reiterând că răzbunarea niciodată nu aduce cu sine lucruri bune.\n\n„Istoria noastră este una foarte dureroasă, însă totodată ne dorim să o menținem vie, pentru ca amintirea să dăinuie. Personal, sunt șocată de câte au îndurat acești oameni, în urma acestor evenimente tragice. Evenimentul de astăzi a avut o încărcătură emoțională puternică. Pe de o parte, mi-a lăsat un gol în suflet, iar pe de altă parte, mi-a lăsat și sentimente de recunoștință pentru viața pe care o avem astăzi”, a menționat Liliana Lungu, o elevă care a fost prezentă la eveniment.\n\nMaria Gogu, reprezentanta Agenției Naționale a Arhivelor, a avut ocazia să viziteze acele locuri unde au fost duși basarabenii, datorită proiectului inițiat de istoricul Octavian Țîcu, „Expedițiile Memoriei”. „Chiar dacă vorbesc despre deportări de foarte multe ori, am foarte mari emoții, deoarece este un subiect dureros. Oamenii au fost deportați nu pentru ceea ce au făcut, ci pentru ceea ce au fost. Pentru că au fost oameni gospodari, că au avut gospodării bune, au avut pământuri. Au fost duși în Siberia și puși la munci grele, iar o parte din deportați au trebuit să construiască sate acolo, ceea ce au și făcut. Noi, acum, suntem obligați să aprindem o lumânare în memoria celor care au fost deportați, nu pentru a-i răzbuna, ci pentru a le ține vie memoria”, a răsunat îndemnul Mariei Gogu.\n\nActivitatea s-a încheiat cu un serviciu religios, săvârșit de un grup de preoți și depunere de flori în memoria deportaților la Troița Martirilor Neamului Românesc din municipiu.\n\nExpoziția „Deportările – calvarul familiilor unghenene” a fost organizată în comemorarea a 74 de ani de la cel de al doilea val al deportaților, iar doritorii de a vizita expoziția o pot face până pe data de 15 august la Muzeul de Istorie și Etnografie din Ungheni.\n\nÎn anii 1941 și 1949 din raionul Ungheni au fost deportați circa 2000 de oameni.",
    "metadata": {
      "original_file": "Expresul_Ungheni_0350.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0286.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0443.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0013.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0506.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0156.html"
    }
  },
  {
    "title": "Ministerul Mediului va oferi sprijin financiar pentru îngrijirea și extinderea pădurilor",
    "content": "Ministrul Mediului, Sergiu Lazarencu, a anunțat că Guvernul a alocat de fonduri suplimentare pentru lucrările de îngrijire și pregătirea solului pentru plantările din toamnă. Anunțul a fost făcut în cadrul întrevederii Ministrului cu silvicultorii de la Întreprinderea pentru Silvicultură „SILVA-CENTRU” din Ungheni.\n\nAceastă decizie face parte din angajamentul continuu al Ministerului Mediului de a sprijini gestionarea eficientă a resurselor forestiere și de a contribui la extinderea suprafețelor împădurite din țară. ,,Este foarte important să continuăm să plantăm copaci, dar în același timp trebuie să ne asigurăm că plantările precedente sunt îngrijite corespunzător, iar acest lucru necesită resurse financiare. Creșterea suprafețelor împădurite este o prioritate a Guvernului. Investind în silvicultură ne asigurăm că vom avea păduri suficiente, care ne vor asigura un mediu mai confortabil și mai sănătos” a declarat ministrul în cadrul discuțiilor.\n\nMinistrul Lazarencu a vorbit cu silvicultorii și despre importanța înregistrării pădurilor care sunt în prezent clasificate la cadastru ca terenuri degradate sau agricole și a prezentat inițiativa Ministerului Mediului de a înregistra ca fond silvic terenurile private unde pădurea se extinde natural.\n\nDe asemenea, ministrul a încurajat colaborarea între silvicultori și primării pentru identificarea și alocarea terenurilor pentru împădurire, subliniind importanța acestui demers în contextul Programului Național de Extindere și Reabilitare a Pădurilor, care prevede extinderea suprafețelor împădurite cu 145 mii ha în următorii zece ani. Ungheni este al cincilea raion ca suprafață împădurită din țară, având deja peste 200 de hectare de teren împădurite în cadrul Programului.",
    "metadata": {
      "original_file": "Expresul_Ungheni_0080.html"
    }
  },
  {
    "title": "Postul Vamal Sculeni va primi truse cu echipament modern pentru detectarea contrabandei",
    "content": "Serviciul Vamal a primit truse cu echipamente moderne pentru efectuarea controlului la posturile vamale Sculeni, Giurgiulești și Leușeni. Donația a fost transmisă de Agenția Statelor Unite pentru Dezvoltare Internațională (USAID), prin intermediul Programului USAID Reforme Instituționale și Structurale în Moldova (MISRA).\n\nȘeful Serviciului Vamal, Igor Talmazan, a mulțumit partenerilor pentru donație și suportul oferit pentru atingerea standardelor vamale internaționale prin modernizarea și digitalizarea procedurilor vamale, fortificarea controlului vamal, consolidarea capacităților și dezvoltarea competențelor profesionale ale funcționarilor vamali, scrie Serviciul Vamal al Republicii Moldova.\n\n„Aceste dispozitive de ultimă generație vor permite inspectorilor vamali să accelereze procesul de inspecție și să sporească eficiența controlului transporturilor de mărfuri care traversează hotarele Republicii Moldova”, a spus Igor Talmazan, șeful Serviciului Vamal, mulțumind partenerilor pentru donație și suportul oferit pentru atingerea standardelor vamale internaționale prin modernizarea și digitalizarea procedurilor vamale, fortificarea controlului vamal, consolidarea capacităților și dezvoltarea competențelor profesionale ale funcționarilor vamali.\n\n„Noile echipamente vor permite reducerea timpului de inspectare a mijloacelor de transport și vor diminua riscul formării rândurilor de autoturisme la posturile vamale de frontieră, dar și realizarea unui control vamal eficient”, a afirmat Kent Logsdon, ambasadorul SUA la Chișinău.\n\nÎn cadrul evenimentului de donare, șefii posturilor vamale de frontieră au prezentat funcționalitățile echipamentelor și au demonstrat cum se aplică acestea în practică. Seturile donate includ echipamente care permit determinarea densității obiectelor și dimensiunilor acestora, detectarea pereților falși sau compartimentelor ascunse în mijlocul de transport, vizualizarea detaliilor obiectelor transportate, fără a fi necesară dezasamblarea mijloacelor de transport, reducând riscurile de deteriorare a mărfurilor transportate.\n\nEchipamentele moderne au o valoare de circa 3 milioane de lei (aproximativ 150 mii de euro).",
    "metadata": {
      "original_file": "Expresul_Ungheni_0203.html"
    }
  },
  {
    "title": "Timpuri noi, personaje vechi",
    "content": "„S-a pornit Kotovski tânăr ca un șoim răzbunător…” De data aceasta sub Voronin timp de 8 ani (2001-2008). Cu tractorul s-a avântat și stadionul a demolat (2007), nici până azi responzabilizat. Din contra, își face formațiune politică și la alegerile din 2009 cucerește 3,7%, la cele din 2014 – 0,26%. Se declară moldovean, e poliglot, posedă și limba moldovenească! „Nu vrea niciun burduhos să vină să-i dicteze viața…”, spune el, de parcă până acum i-am dictat-o! Vine din nou cu formațiunea „Viitorul Moldovei”, nici într-un caz prezentul. „Bombonel” cum îl numeau jurnaliștii, ne promite o viață dulce, dar banii în buzunarul propriu. Ținta adevărată e de a dispersa electoratul, în defavoarea candidatului principal – Maia Sandu.",
    "metadata": {
      "original_file": "Unghiul_0290.html"
    }
  },
  {
    "title": "”Boot Camp pentru Fete cu Talente”- în curând la Ungheni",
    "content": "Timp de 4 zile, în raionul Ungheni se va desfășura tabăra de vară ”Boot Camp pentru Fete cu Talente”. La această tabără vor participa 20 fete din toată țara, evenimentul este organizat Asociația Obșteștescă ”Făclia” din Ungheni.\n\nAstfel, în perioada 20, 21, 22 și 23 iulie, 20 de participante cu vârsta cuprinsă între 18-25 ani vor avea oportunitatea să beneficieze de un training în domeniul fotografiei, moderat de Ana-Cristina Irian din București, România, care este cercetătoare în domeniul artelor vizuale.\n\nÎn cadrul taberei, tinerele vor obține abilități în domeniul fotografiei, istoriei fotografiei, lucrul cu oamenii, principii de observație vizuală într-un mod practic și captivant. Participantele vor pregăti cel puțin 3 materiale: video, audio, scrise, pentru a informa despre impactul dezvoltării armonioase cel puțin 3000 de tineri.,\n\n”În Boot Camp vom trăim într-o zi cât alții într-o lună… bună. Sunt sigură că tabăra va fi de valoare pentru fiecare, datorită programului special și conținutului divers. Detașarea de „zgomot” și de telefoane, conectarea cu sine și cu oamenii frumoși, cu natura, creativitatea și cu viața în forma ei cea mai potențatoare și firească, sunt detalii care fac cu adevărat diferența pentru noi. Suntem siguri de valoarea care o veți primi și de utilitatea informațiilor din cadrul taberei, datorită modului bine structurat al programei, diversitatea conținutului. Cunoașterea și explorarea noilor posibilități oferite să prindă contur și să crească! Dați culoare vieții”, a menționat Carolina Butușneanu, de la Asociația Obșteștescă ”Făclia” din Ungheni.\n\nActivitate face parte din proiectul: „Alege să fii Tânăr Ambasador în Ungheni” implementat de Asociația Obștească „Făclia”, în parteneriat cu Primăria municipiului Ungheni, în cadrul Programului „Ungheni Capitala Tineretului din Republica Moldova 2023”, finanțat de Agenția Națională pentru Dezvoltarea Programelor și Activității de Tineret. . Program Național al Ministerului Educației și Cercetării al Republicii Moldova (MEC).",
    "metadata": {
      "original_file": "Expresul_Ungheni_0346.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0044.html"
    }
  },
  {
    "title": "Modernizarea pieței agroalimentare din orașul Ungheni - în atenția Primăriei",
    "content": "La momentul de față, această piață, gestionată de UCOOP Ungheni, se întinde pe o suprafață de aproximativ 2,25 hectare. Aici sunt amenajate, per total, 570 de locuri de vânzare, dintre care sunt ocupate 470. În majoritate, vânzătorii au la dispoziție gherete mici, cu suprafața de aproximativ 6 m p. fiecare, fără condițiile necesare pentru activitate.\n\nÎn discuțiile avute atât cu șeful pieței, Alexandru Sîrghi, cât și cu unii comercianți, s-a încercat să se găsească soluții, astfel ca să fie create condiții mai bune atât pentru cei ce vând în piață, cât și pentru cei care vin aici să cumpere.\n\nTotodată, Vitalie Vrabie s-a întreținut cu cei care vând, în afara zilelor de joi și vineri, în altă piață. Practic, aceștia sunt mereu cu sacii plini, pe care îi cară dintr-un loc în altul. „Este o situație care nu mai trebuie tolerată”, a explicat primarul.\n\nUrmează ca în săptămânile următoare să se muncească la un concept de modernizare a pieței agroalimentare, să fie analizate propunerile, să fie făcute schițele și calculele care se impun.",
    "metadata": {
      "original_file": "Expresul_Ungheni_0192.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0414.html"
    }
  },
  {
    "title": "La Ungheni va lua naștere un festival internațional de muzică",
    "content": "Ungheni va deveni gazda unui eveniment cultural de amploare. La începutul lunii mai, în 2025 la Ungheni se va desfășura Festivalul Internațional de Muzică, o inițiativă inspirată de Dumitru Miller – muzician, dirijor și compozitor de renume, originar din Ungheni, stabilit de 31 ani în Israel.\n\nLa sfîrșit de octombrie a avut loc deja prima întâlnire a Grupului de lucru pentru organizarea acestui festival.\n\nPotrivit autorităților, Festivalul Internațional de Muzică va fi un eveniment unic pentru Ungheni, menit să pună în valoare cultura și tradițiile locale, atrăgând iubitori de muzică din întreaga lume. Festivalul promite un program variat și spectaculos. Iar cu detalii vom reveni cu detalii pe parcurs.\n\nAceastă iniţiativă pilot este sprijinită de Programul „EU4Moldova: Regiuni-cheie”, finanţat de UE şi implementat de PNUD şi UNICEF Moldova. Festivalul Internaţional de Muzică se propune a fi primul eveniment cultural în care se va aplica conceptul de monetizare a culturii, sprijinind dezvoltarea industriei culturale și creative din regiune.\n\n„Ne așteaptă un Festival care va pune Ungheniul pe harta culturală și turistică! Urmează detalii despre concept și program, așa că rămâneți aproape! Ungheniul vibrează în ritmul schimbării și vă invităm să fiţi parte din acest vis!”, spun autoriotățile.",
    "metadata": {
      "original_file": "Expresul_Ungheni_0038.html"
    }
  },
  {
    "title": "Calendarul zilelor libere în 2025",
    "content": "Anul 2025 numără 365 de zile, dintre care 252 vor fi zile lucrătoare, iar 113 zile de odihnă în weekend și sărbători. Din cele 13 sărbători naționale stabilite prin Codul Muncii, doar nouă vor fi în timpul săptămânii de lucru, oferind astfel moldovenilor nouă zile suplimentare de odihnă, transmite IPN.\n\nConform Codului Muncii, în Republica Moldova avem următoarele sărbători cu zile fixe libere pentru toți bugetarii:\n\n1 ianuarie – Revelionul (miercuri); \n\n 7 ianuarie – Crăciunul pe stil vechi (marți); \n\n 8 martie – Ziua Internațională a Femeii (sâmbătă); \n\n 1 mai – Ziua Internațională a Solidarității Oamenilor Muncii (joi); \n\n 9 mai – Ziua Europei și Ziua comemorării eroilor căzuți (vineri); \n\n 1 iunie – Ziua Internațională a Copilului (duminică) \n\n 27 august – Ziua Independenței Republicii Moldova (miercuri); \n\n 31 august – Ziua Limbii Române (duminică); \n\n 25 decembrie – Crăciunul pe stil nou (joi).\n\nZile de sărbătoare cu dată schimbătoare:\n\n20 aprilie – Prima zi de Paști (duminică); \n\n 21 aprilie – A doua zi de Paști (luni); \n\n 28 aprilie – Paștile Blajinilor (luni).\n\nPe lângă zilele libere prevăzute de Codul Muncii, în calendarul sărbătorilor se adaugă și zilele de hram, care sunt nelucrătoare pentru salariații din localitățile respective. Chișinăul își sărbătorește Hramul pe 14 octombrie, iar la Ungheni – pe 28 august.\n\nSalariații convocați la muncă în zilele de sărbătoare nelucrătoare beneficiază de o retribuție în mărime dublă, indiferent dacă sunt plătiți pe oră, pe zi sau au salariu lunar. În anumite condiții, angajatorul poate oferi o zi liberă în schimbul zilei lucrate, fără remunerare suplimentară.\n\nNu pot fi obligați să muncează în zilele de sărbătoare salariații sub 18 ani, femeile însărcinate, persoanele cu dizabilități severe, părinții cu copii mici sau cu dizabilități – decât cu acord scris. De asemenea, cei aflați în concediu sau cu contractul de muncă suspendat la data sărbătorii nu sunt obligați să recupereze aceste zile.",
    "metadata": {
      "original_file": "Unghiul_0101.html"
    }
  },
  {
    "title": "Apicultorii din Moldova sunt invitați la o competiție națională",
    "content": "Apicultorii din Republica Moldova sunt invitați să participe la o competiție națională – Moldova Honey Awards 2025. Contactat de IPN, Ion Maxim, director executiv al Asociației Naționale a Apicultorilor, a precizat că sunt eligibili să aplice cei care cu adevărat au capacitate de producție și dau pe piață miere verificată, de calitate.\n\nDirectorul executiv al Asociației Naționale a Apicultorilor a comunicat că această competiție este menită să promoveze miere din Republica Moldova pe piața locală. Intenția este explicată de faptul că, în anii precedenți, practic 85% din mierea care se producea era dusă la export, iar consumul pe piața locală era minim.\n\nPotrivit lui Ion Maxim, apicultorii învingători vor avea doar de câștigat ulterior datorită succeselor obținute, care garantează calitatea produsului. Consumatorul va cunoaște că apicultorul X a câștigat concursul și este un producător de miere bună, a adăugat directorul executiv al asociației.\n\nLa concurs pot aplica companiile autohtone înregistrate legal, care produc miere și care dețin cel puțin o sută de familii de albine și produc minimum 500 de kilograme per tip de miere, cum ar fi cea de polifloră sau alta. Etichetarea și borcanul la fel trebuie să corespundă cerințelor pieței.\n\nPe lângă probele de miere, apicultorii vor prezenta copia certificatului sanitar-veterinar, copia pașaportului prisăcii, extrasul de înregistrare a întreprinderii, copia certificatului de analiză chimică.\n\nIon Maxim a spus că juriul competiției include specialiști din Italia și cei autohtoni. Anunțarea rezultatelor și premierea câștigătorilor vor avea loc în luna februarie, la Forumul Național Apicol.\n\nApicultorii se vor înregistra online și vor trimite probele de miere la oficiul Asociației Naționale a Apicultorilor din Republica Moldova de pe strada Căpriana, 50, până la sfârșitul lunii ianuarie. Participarea costă 500 de lei per probă.",
    "metadata": {
      "original_file": "Unghiul_0551.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0382.html"
    }
  },
  {
    "title": "Elevii de la Colegiul de Medicină din Ungheni s-au clasat printre primele locuri la un concurs organizat de CNA",
    "content": "Cinci echipe de tineri din cadrul Colegiilor de medicină din Chișinău, Bălți, Cahul, Ungheni și Orhei au concurat miercuri, 6 decembrie, în cadrul jocului intelectual Quiz ”Pro Integritate”, organizat de Centrul Național Anticorupție(CNA) . Elevii au răspuns la o serie de întrebări despre fenomenul corupției, demonstrând cunoștințele acumulate în cadrul instruirilor desfășurate de CNA pe parcursul anului.\n• Pe locul I s-a clasat Colegiul de medicină din Orhei, cu un scor final de 11 903 de puncte;\n• Pe locul II – Colegiul de medicină din Ungheni, cu 11 687 de puncte;\n• pe locul III – Colegiul de medicină din Chișinău – 10 354 de puncte;\n• Locul IV – Colegiul de medicină din Cahul cu un punctaj de 9 397;\n• Locul V – Colegiul de medicină din Bălți, cu un punctaj de 8 077.\n\nAplicația Quiz ”Pro Integritate” este un joc creat pentru a verifica, într-un mod interactiv și distractive, cunoștințele despre premisele corupției, mecanismele de denunțare a actelor de corupție, atribuțiile Centrului Național Anticorupție, dar și principiile de integritate profesională și personală.\n\nEvenimentul a avut loc în contextul activităților desfășurate de CNA cu prilejul Zilei Internaționale Anticorupție, marcată anual pe 9 decembrie.\n\nActivitatea a vut loc în cadrul proiectului „Echitate în sănătate prin responsabilizare socială”, implementat de AO HOMECARE , AO CASMED.",
    "metadata": {
      "original_file": "Expresul_Ungheni_0254.html"
    }
  },
  {
    "title": "Viitorul e o motivație",
    "content": "Rolul liderilor politici într-o societate a fost și rămâne unul ce influențiază viața politică a oricărei societăți. Pentru a dă răspuns la rolul liderului politic, în special cel al R. Moldova, trebuie să luăm în calcul factorii geopolitici, ce au influențat societatea moldovenească, care timp de 30 de ani nu a fost pregătită să-și aleagă unul autentic. De la liderii, care s-au perindat, am suportat frica unora, servilismul mărunt al altora, șmecherie la nivel de stat, pasivitatea funcțională, trădări naționale, declarații false ș.a. Astăzi avem unul – Sandu Maia- de un alt format, ce o deosebește de predecesorii săi: onestă, competentă, integră, poliglotă, cu demnitate și curaj… Iată cauzele principale, care au demarat atacuri împotriva ei. Ea nu este ca ei, ceea ce i-a înfuriat pe oponenți. Cel mai mult ea întruchipează cursul european al țării.",
    "metadata": {
      "original_file": "Unghiul_0228.html"
    }
  },
  {
    "title": "Continuă reparația străzilor și a trotuarelor din Ungheni",
    "content": "După ce, la finele lunii august a anului curent, a fost inaugurată, după o reparație capitală, strada Alexandru Boico din cartierul Tineretului, săptămâna trecută a început construcția capitală a străzii Tereza Sobolevschi din Dănuțeni.\n\nCu o lungime de peste 625 de metri, este una dintre străzile principale ale sectorului nou din Dănuțeni, care leagă peste 10 străzi laterale. Sunt planificate numeroase lucrări de terasament, vor fi instalate borduri, va fi aplicat învelișul asfaltic etc.\n\nÎn cazul condițiilor meteo favorabile, construcția capitală a străzii respective ar putea fi finalizată într-o lună. În scurt timp, va începe construcția capitală și a altei străzi – Constantin Stamati din sectorul Berești-Vasilica. Reamintim că, în ultimii patru ani, în fiecare dintre cartierele periferice ale municipiului Ungheni au fost reconstruite capital, cu înveliș asfaltic, câte 1-3 străzi, alte zeci de străzi fiind plombate sau acoperite cu pietriș.\n\nTotodată, recent au fost finalizate lucrările de reparație capitală a trotuarului pe partea impară de pe strada B. P. Hasdeu, segmentul dintre străzile Boico și Bernardazzi. Urmează să fie reparat, în această toamnă, și trotuarul pe partea pară de pe aceeași stradă.\n\nUn alt segment de trotuar a fost construit recent în preajma Liceului „Mihai Eminescu”, partea din spate. La momentul de față, se lucrează la construirea căilor de acces, inclusiv trotuare și piste de bicicliști, spre Palatul de Cultură, edificiul care găzduiește cinci instituții publice și unde vin zilnic sute de copii și adulți pentru diverse repetiții, instruiri, antrenamente etc.\n\nDe notat că doar în ultimul an, la Ungheni au fost construite peste 25 de kilometri de trotuare, majoritatea având și piste de bicicliști. \n\n Primăria municipiului Ungheni continuă lucrul asupra elaborării proiectelor tehnice și identificarea surselor financiare pentru reabilitarea unui număr cât mai mare de străzi și trotuare.",
    "metadata": {
      "original_file": "Expresul_Ungheni_0311.html"
    }
  },
  {
    "title": "Pompierii din Ungheni au desfășurat activități de instruire a elevilor și cadrelor didactice",
    "content": "Angajații serviciului prevenție al Direcției Situații Eexcepționale (DSE) din Ungheni a desfășurat, în lunile aprilie și mai, mai multe activități de instruire a elevilor și cadrelor didactice din cadrul instituțiilor de învățămînt de pe teritoriul raionului Ungheni, prevăzute în Planul măsurilor de pregătire la Protecția Civilă pentru anul 2023.\n\nÎn acest context, au fost desfășurate antrenamente cu tematica – acţiunile administraţiei instituțiilor de învățămînt la lichidarea consecinţelor cutremurului de pămînt și în cazul izbucnirii incendiilor, unde au fost implicate echipele de salvare deblocare, echipele sanitare din cadrul instituțiilor menționate. Totodată, elevii și cadrele didactice au fost instruiți cum să utilizeze, corect, un stingător de incendiu. Au fost aduse la cunoștință și un șir de reguli de prevenire, și comportament în situații de urgență în perioada estivală.\n\nAstfel, în aceste două luni s-au desfășurat instruiri în 14 instituții de învățămînt. Totodată, în conformitate cu planul la protecția civilă, tot în aceeași perioadă au fost desfășurate aplicații la protecția civilă în trei primării din raionul Ungheni, cu implicarea formațiunilor protecției civile din cadrul administrațiilor publice locale.\n\nÎn acest context, serviciul prevenţie al DSE din municipiul Ungheni atenționează despre necesitatea respectării regulelor de securitate la incendiu pentru a nu avea consecințe pentru siguranța proprietății cetățenilor şi bunurilor materiale. Astfel, se interzice utilizarea focului pentru igienizarea curților, cîmpurilor și altor teritorii. Atenție maximă și la rugurile de picnic, care trebuie aprinse doar în spații special amenajate, iar la plecare e necesară stingerea definitivă a focului. Totodată se recomandă persoanelor prudență maximă la scăldat în perioada estivală. Iar deţinătorii de lacuri de acumulare/iazurilor de pe teritoriul raionului Ungheni să respecte prevederile legislații privind instalarea panourilor informative despre interzicerea scaldatului, la fel să nu permită scaldatul persoanelor in stare de ebrietate şi copiilor fara supravegherea vreunui adult, precum şi comercializarea bauturilor alcoolice în preajma bazinelor de scaldat.",
    "metadata": {
      "original_file": "Expresul_Ungheni_0366.html"
    }
  },
  {
    "title": "Ungheniul - în top 3 localități cu cele mai multe locuri vacante",
    "content": "Circa 10 800 de locuri de muncă vacante au fost propuse cetățenilor din întreaga țară de către Agenția Națională pentru Ocuparea Forței de Muncă (ANOFM) .\n\nPotrivit instituției, în profil teritorial, cele mai multe locuri vacante sunt înregistrate în municipiile Chișinău – 4 662, Bălți – 1 111 și Ungheni – 767. Cele mai puține locuri de muncă libere se atestă în raioanele Dubăsari – 27 și Rezina – 21.\n\nPentru persoanele cu nivel de instruire superior și mediu de specialitate sunt disponibile 2 690 de locuri de muncă vacante, ceea ce reprezintă circa 25% din numărul total de posturi. Astfel, pentru tehnicieni, maiștri și alți specialiști sunt propuse 1 379 de locuri vacante, iar pentru specialiști în diverse domenii – 503 posturi de muncă. Aceștia sunt urmați de angajații în sănătate și asistență socială – 401 locuri vacante, specialiști în activități financiare și asigurări – 138 de posturi și în învățământ – 106 locuri vacante.\n\nTotodată, pentru persoanele cu nivel de instruire secundar profesional și pentru muncitori necalificați, ANOFM propune 8 095 de locuri de muncă, ceea ce constituie 75% din numărul total. În domeniul industriei ușoare sunt propuse 1 927 de posturi, în cel de transport și depozitare – 1 152, iar pentru muncitorii calificați în domeniul artizanal – 1 091 de posturi vacante.\n\nPersoanele pot primi informații privind posturile vacante la subdiviziunile teritoriale pentru ocuparea forței de muncă ( https://anofm.md/ro/subdiviziuni ) sau pot suna la Centrul de Apel al ANOFM – 0 8000 1000.",
    "metadata": {
      "original_file": "Expresul_Ungheni_0389.html"
    }
  },
  {
    "title": "Țurțurii, gheața și gerul pot fi un adevărat pericol pentru cetățeni. Inspectoratul de Poliție Ungheni vine cu recomandări",
    "content": "În perioada rece a anului, se atestă o creștere a pericolului de victimizare în rândul cetățenilor, prin înecuri, urmare a patinajului și pescuitului pe gheața bazinelor acvatice, precum și a cazurilor de hipotermie. Astfel, în contextul încălzirii ușoare a vremii, crește riscul de accidentări, iar țurțurii, gheața și gerul pot deveni un adevărat pericol pentru cetățeni.\n\nPentru a evita cazurile nefaste, Inspectoratul de Poliție Ungheni, vine cu următoarele recomandări:\n• atenție la apele înghețate, bazinele de apă acoperite cu gheață prezintă riscuri semnificative. Nu vă aventurați să mergeți pe apele înghețate.\n• evitați trecerea pe sub acoperișuri încărcate cu zăpadă sau țurțuri, încălzirea vremii poate cauza desprinderea acestora.\n\n”Stimați părinți, siguranța copiilor este prioritatea noastră comună, asigurați-vă că cunoașteți locul aflării copilului și că acesta cunoaște regulile generale de protecție”, scriu reprezentații Inspectoratului de Poliție Ungheni.\n\nAmintim că, anterior și Inspectoratul General pentru Situații Excepționale (IGSU) a venit cu un șir de recomandări, astfel amatorii de pescuit la copcă sunt îndemnați să fie foarte atenți și să respecte regulile principale de comportament pe gheață. Pescarii sunt rugați să nu facă mai multe găuri împrejurul său, dar și să păstreze distanța de cel puțin 3 m unul de la altul. În vederea evitării prăbușirii sub stratul de gheață, este necesar ca pescarii să părăsească locul ales, dacă apa începe să curgă din gaura perforată și dacă sub gheață există crengi, plante înghețate, precum și sunt evidente bule de aer în gheață.",
    "metadata": {
      "original_file": "Expresul_Ungheni_0223.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0526.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0176.html"
    }
  },
  {
    "title": "Talk Show-urile și exploatarea durerii: unde este responsabilitatea jurnalistică?",
    "content": "În epoca modernă talk show-urile par să se întreacă în a prezenta dramele personale ale oamenilor, transpunând suferința individuală în divertisment de masă. Deși înțelegem că mulți dintre acești oameni doresc să-și spună povestea, rolul presei ar trebui să depășească simpla producere de senzații și urmărirea rating-urilor. Presa are o misiune mai înaltă: să informeze, să educe și să protejeze integritatea umană, nu să manipuleze sentimentele și suferințele celor vulnerabili. \n\n Este indiscutabil că temele abordate în aceste talk show-uri sunt importante și reflectă realități dureroase și adesea ignorate ale societății noastre. Cu toate acestea, maniera în care sunt prezentate lasă mult de dorit. Spectacolul care se face pe seama durerii altora nu doar că trivializează suferința, dar transformă dramele umane în simple mijloace de divertisment. Această abordare nu oferă soluții reale și nici nu contribuie la ameliorarea situației celor afectați. \n\n Jurnalismul ar trebui să fie mai mult decât o mașinărie de făcut rating. Trebuie să fie un stindard al adevărului și al empatiei, să lumineze calea către o societate mai bună. Să nu uităm că fiecare poveste de viață pe care o prezentăm în fața camerelor implică oameni reali, cu sentimente și demnitate. Expunerea suferinței lor în lumina reflectoarelor, fără a oferi suport concret sau soluții, este o formă de exploatare modernă. \n\n Ce putem face în schimb? În loc să ne limităm la a scoate în evidență suferința, să ne concentrăm pe soluții. Să invităm experți care pot oferi ajutor real, să promovăm inițiative care sprijină oamenii în nevoie și să creăm platforme unde poveștile lor să fie auzite cu respect și compasiune. Jurnalismul are puterea de a schimba vieți și de a aduce la lumină adevăruri importante, dar trebuie să fie făcut cu responsabilitate și integritate. \n\n Trebuie să revenim la esența jurnalismului: adevărul, respectul și empatia. Doar așa putem construi o societate informată și sensibilă la nevoile celor mai vulnerabili dintre noi. Să nu transformăm suferința în spectacol. Să fim jurnaliști adevărați, care nu doar prezintă drame, ci și contribuie la soluționarea lor. Numai atunci ne vom putea privi în oglindă și vom putea spune că am făcut cu adevărat o diferență.",
    "metadata": {
      "original_file": "Unghiul_0199.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0463.html"
    }
  },
  {
    "title": "De astăzi lumina și căldura sunt mai scumpe",
    "content": "Consumatorii vor achita începând cu ziua de astăzi mai mult pentru energia electrică și pentru energia termică. Hotărârile ANRE cu privire la majorarea tarifelor au fost publicate în Monitorul Oficial, transmite IPN.\n\nPe 3 ianuarie, pentru „Premier Energy” au fost aprobate următoarele tarife, fără TVA, în funcție de punctele de delimitare sau locurile de consum ale consumatorilor finali:\n\n– 4,10 lei /kWh pentru consumatorii finali, ale căror instalații electrice sunt racordate la rețelele electrice de distribuție de joasă tensiune (0,4 kV).\n\nPentru „Furnizarea Energiei Electrice Nord” au fost aprobate următoarele tarife, fără TVA:\n\n– 3,10 lei /kWh la punctele de intrare în rețelele electrice de transport;\n\n-3,34 lei /kWh la punctele de ieșire din rețelele electrice de transport;\n\n– 3,64 lei /kWh pentru consumatorii finali, ale căror instalații electrice sunt racordate la rețelele electrice de distribuție de medie tensiune (6; 10 kV);\n\n-4,68 lei /kWh pentru consumatorii finali, ale căror instalații electrice sunt racordate la rețelele electrice de distribuție de joasă tensiune (0,4 kV).\n\nTot de astăzi intră în vigoare noul tarif pentru consumul de agent termic. Tariful pentru energia termică livrată de către SA „Termoelectrica” va constitui 2 510 lei /Gcal (+38%). Tariful pentru energia termică livrată de „CET Nord” va fi de 2 126 lei /Gcal (+17%).\n\nÎn cazul „Comgaz-Plus”, tariful pentru termie va fi de 3 603 lei /Gcal (+1%). Consumatorii „Rețelelor și Centralelor Termice Comrat” vor achita un tarif de 3 222 lei /Gcal (+12%).",
    "metadata": {
      "original_file": "Unghiul_0033.html"
    }
  },
  {
    "title": "Foto/ Popas folcloric la Măcărești - satul de pe mal de Prut",
    "content": "Cântec, joc, voie bună și bucate alese la Măcărești. Duminică, 13 august, aici s-a desfășurat cea de-a doua ediție festivalului ”Popas Folcloric – Prutule, Apă de Dor”, organizat de Secția Cultură și Turism, în parteneriat cu primăria comunei Măcărești.\n\n”Prin intermediul acestui eveniment ne-am dorit să adunăm cât mai multă lume bună și să ducem tradiția și folclorul mai departe, să avem ce arăta urmașilor noștri”, a spus Alexandru Șișcanu, primarul interimar al comunei Măcărești.\n\nPentru o zi, iubitorii de tradiții și cultură moldovenească, s-a adunat în același loc lăsând deoparte toate grijile și au căutat simplitatea, autenticitatea şi frumosul poporului moldav, făcând un popas la Măcărești.\n\nAu sporit frumuseţea acestui eveniment formaţiile folclorice „Prutenii”, „Prutencele”, „Lunca Prutului”, dar și „Mugurașii” din satul Prisăcani, județul Iași, „Centrul de Creație – Buciumul” de la Chișinău, „Doina Prutului” din Ungheni și formaţia folclorică de la Costuleni „La popas”.\n\n”Pentru mine Măcărești, este un singur sat, o singură comună… Pentru noi este ca și cum ar fi o inimă ruptă în două, doi frați despărțiți de o apă”, a menționat Gheorghe Stanciu, primarul comunei Prisăcani, înfrățită cu comuna Măcărești.\n\nTotodată, participanții au putut admira expoziţiile „Casa Părintească, tradiţie, arome şi culori”, „Chipul Apei”, „Bunătăţi din gospodăria mea”, dar și să participe la atelierele demonstrative de brodare a florilor, a fețelor de masă, de confecționare a icoanelor și împletirea coșurilor din nuiele.\n\nToți participanții la festival s-au ales cu câte o diplomă din partea organizatorilor, iar gospodarii din localitate s-au ales cu diplome și premii bănești în cadrul unui concurs lansat de primăria Măcărești pentru cele mai amenajate fântâni, cișmele și gospodării.\n\nDe menționat că, festivalul ”Popas Folcloric – Prutule, Apă de Dor” face parte din cadrul proiectului cultural artistic „Râul Prut. Cercetare, actualizare, valorificare”, implementat de Secția Cultură și Turism Ungheni, în parteneriat cu Muzeul de Istorie și Etnografie din Ungheni.",
    "metadata": {
      "original_file": "Expresul_Ungheni_0331.html"
    }
  },
  {
    "title": "Învață robotica de mici. Un grup de copii de la grădinița ”Tereza Sobolevschi” au construit roboței",
    "content": "12 copii cu vârsta de 6-7 ani, 12 părinți și 22 de cadre didactice din mai multe grădinițe din Ungheni, au participat, luni, 13 noiembrie, la un eveniment educativ, cu genericul : ”Implementarea roboticii în grădinițele din municipiile Cahul și Ungheni”.\n\nÎn cadrul acestui eveniment, copiii împreună cu părinții, au făcut echipă comună și au avut sarcina de a construi roboței din piese Lego. Părinții la rândul lor, au învățat despre importanța educației STEAM în dezvoltarea timpurie a competențelor secolului XXI la copii. Activitatea da avut un rol bine definit: de a dezvolta abilitățile de programare, rezolvare a problemelor, gândire critică, motricitate, creativitate și colaborare la copii.\n\nPotrivit Svetlanei Gaiduc, directoarea grădinița-creșă ”Tereza Sobolevschi”, evenimentul a avut drept scop de a promovara conceptul de STEAM, robotică și importanța dezvoltării competențelor sec.XXI (soft skills) de la vârsta preșcolară, sensibilizarea părinților privind aceste concepte, încurajarea cooperării dintre instituțiile educaționale și părinți, încurajarea cooperării cadrelor educaționale din diferite instituții preșcolare, în vederea implementării roboticii/educației digitale în grădinițe dar și facilitarea schimbului de experiență. „Mulțumim mult echipei UNICEF Moldova pentru colaborare , mulțumim mult și părinților pentru implicare”, a subliniat dânsa.\n\nAceastă activitate face parte din Programul EU4 Moldova Regiuni-Cheie, finanțată de Uniunea Europeană și implementată de UNICEF Moldova.",
    "metadata": {
      "original_file": "Expresul_Ungheni_0274.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0208.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0121.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0571.html"
    }
  },
  {
    "title": "Din 1 ianuarie, energia electrică produsă ziua va fi tranzacționată doar pe piața internă",
    "content": "Începând cu 1 ianuarie 2025, între orele 06:00 – 23:00, energia electrică produsă în țară va fi tranzacționată doar pe piața internă. Exportul acesteia va fi interzis în acest interval de timp, cu excepția zilelor de odihnă și a sărbătorilor nelucrătoare. Aceasta și alte decizii au fost aprobate de Comisia pentru Situații Excepționale, transmite IPN.\n\nPemierul Dorin Recean a subliniat că, în condițiile actuale, este important să fie folosite în totalitate capacitățile proprii de producție și import al energiei electrice.\n\nDecizia mai prevede că, în perioada stării de urgență, între participanții pieței cu amănuntul și angro a energiei electrice nu vor fi calculate penalități în cazul nerespectării termenului de achitare.\n\nO altă măsură aprobată permite amplasarea temporară, pe perioada stării de urgență, a generatoarelor electrice pe terenurile proprietate publică, adiacente proprietății private, fără coordonare prealabilă. Administrațiile publice locale și instituțiile publice care dispun de centrale termice care funcționează pe bază biocombustibili solizi le vor utiliza pe acestea în mod prioritar.\n\nPentru valorificarea eficientă a surselor de generare a energiei, vor fi deblocate capacitățile de racordare la rețeaua de energie electrică pentru potențialii producători care au fost deținători de avize de racordare a centralelor electrice și care au finalizat cel puțin etapa coordonării cu operatorul de sistem a proiectului de execuție pentru respectiva centrală electrică.\n\nRepublica Moldova se află în stare de urgență începând cu 16 decembrie.",
    "metadata": {
      "original_file": "Unghiul_0064.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0434.html"
    }
  },
  {
    "title": "Au fost făcute totalizările unui an de activitate a Serviciului integrat regional pentru victimele violenței sexuale din Ungheni",
    "content": "În primul an de activitate, Serviciul integrat regional pentru victimele violenței sexuale din Ungheni a oferit asistență atât victimelor violenței sexuale, cât și celor afectate de violența în familie.\n\nPotrivit rapoartelor prezentate de Centrul Internațional „La Strada”, au fost asistate 58 de victime, dintre care 29 de cazuri au fost de viol, 12 tentative de viol și 17 cazuri de violență în familie. În cinci dintre cazurile de viol, a fost aplicată și violența fizică. În plus, 17 victime ale violenței în familie au beneficiat de evaluare psihologică, la cererea ofițerilor de urmărire penală.\n\nAceastă activitate a fost prezentată în cadrul unei mese rotunde organizată la sfârșitul lunii noiembrie, la care au participat reprezentanți ai autorităților publice locale și centrale, membri ai echipelor multidisciplinare, avocați. Evenimentul a evidențiat importanța unui răspuns coordonat și multisectorial în combaterea violenței, discutând despre provocările întâmpinate: de la asigurarea transportului, durata deplasării, plasamentul femeilor din alte raioane, până la cele ce țin de ordin juridic, medical, social, dar și lecțiile învățate în urma pilotării acestui serviciu.\n\nDin cele 58 de cazuri asistate, 31 au fost înregistrate în Ungheni, 8 în Fălești, 4 în Călărași, 7 în Nisporeni, 3 în Telenești, 3 în Sîngerei și 2 cazuri din străinătate. În majoritatea situațiilor, victimele au raportat faptele la insistențele unor persoane apropiate, iar în unele cazuri, femeile au ales să se adreseze autorităților de la bun început, iar în 2 cazuri, cererea de ajutor a fost făcută din motive medicale. Un aspect îngrijorător este teama pe care multe femei o simt în a raporta abuzurile, considerându-le rușinoase și deseori învinovățindu-se pentru ce li s-a întâmplat, spun specialiștii.\n\nVârsta victimelor variază între 18 și 40 de ani, dar o categorie care ridică semne de întrebare sunt femeile de 60 de ani și mai mult, care prezintă vulnerabilități multiple și care necesită o abordare specializată. Un alt fapt îngrijorător este numărul de 8 minore care au fost asistate în acest an. Deși serviciul a fost creat pentru a sprijini victimele adulte ale violenței sexuale, în cazurile minorelor, interesul superior al acestora a fost prioritar și li s-a acordat asistența necesară.\n\nElena Botezatu, directoarea executivă a Centrului Internațional „La Strada”, a subliniat importanța colaborării cu instituțiile locale pentru succesul acestui serviciu. Ea a remarcat că, deși inițial serviciul era destinat victimelor violenței sexuale, în primele luni de activitate s-au înregistrat și cazuri de violență în familie. „Am prioritizat interesul femeii și am oferit asistența necesară, indiferent de natura violenței”, a spus ea.\n\n„Este important să găsim soluții pentru asigurarea unui sprijin constant și pe termen lung pentru supraviețuitoarele violenței sexuale”, a adăugat și Ivona Paunovic – Bisevac, managera programului Evolve4GE: Egalitate de gen pentru dezvoltare, care a remarcat progresul înregistrat în primul an de activitate.\n\nServiciul integrat regional pentru victimele violenței sexuale a fost creat cu suportul Uniunii Europene și este un serviciul medico-social de prestare a serviciilor specializate publice printr-o platformă unică a prestatorilor de la nivel local, care deservește beneficiare din raioanele Ungheni, Nisporeni, Călăraşi, Făleşti, Teleneşti şi Sîngerei.\n\nPentru a ajunge la Serviciul integrat regional, victimei violenței sexuale i se recomandă să se adreseze direct la serviciu sau prin intermediul următoarelor instituții: organele de poliție, serviciul unic de urgență 112, telefonul de încredere pentru femei și fete 0 8008 8008, medicul de familie sau oricare alt medic, autoritățile publice locale, instituțiile de învățământ.\n\nServiciul integrat regional pentru victimele violenței sexuale a fost creat de UN Women Moldova cu sprijinul financiar al Uniunii Europene și este pilotat de Centrul Internațional ,,La Strada”.",
    "metadata": {
      "original_file": "Expresul_Ungheni_0018.html"
    }
  },
  {
    "title": "„Zi-le de Ungheni”. Vedeți programul activităților cu ocazia zilelor municipiului",
    "content": "„Zi-le de Ungheni”, acesta esta genericul care va promova tot ce are are mai bun Ungheniul, cu ocazia Zilelor municipiului Ungheni. În acest context Primăria Municiupiului Ungheni a stabilit programul de activități.\n• Ora 18:00 – Piața Independenței – spectacol prezentat de Școala de Muzică și Palatul de Cultură din Ungheni\n• Ora 10:00 – Școala municipală de sport (sala de volei Palatul de Cultură) – turneu internațional de volei\n• Ora 11:00 – Sala mică Palatul de Cultură – lansare de carte „Ungheni – leagănul fericirii”, un volum de poezii semnate de poeți ungheneni\n• Ora 18:00 – Piața Independenței – spectacol prezentat de colectivele artistice de la Palatul de Cultură. În recital – trupele „Catharsis” și „Diez”\n• Ora 10:00 – Troița Martirilor Neamului – festivitate dedicată Zilei Independenței (32 de ani de la adoptarea Declarației de Independență)\n• Ora 10:00 – Scuarul din preajma bustului lui Mihai Eminescu – expoziție de fotografii, dedicate Zilei Independenței\n• Ora 10:00 – Municipiul Ungheni – Tur turistic pentru oaspeții din orașele înfrățite cu Ungheniul\n• Ora 12:30 – Primăria municipiului Ungheni, CIC – Panel de discuții: „Potențialul turistic al orașelor înfrățite cu municipiul Ungheni. Ungheniul văzut prin ochii turiștilor din țară și străinătate”\n• Ora 15:00 – Municipiul Ungheni – inaugurarea oficială a unor obiecte construite sau renovate cu suportul Uniunii Europene\n• Ora 10:00 – Biblioteca „Dumitru C. Moruzi” – Expoziție documentară și prezentare de carte „Parohia Sf. Nicolae din Dănuțeni – pagini de istorie și rezistență creștină la Ungheni”.\n\n”Toate spectacolele din Piața Independenței se vor desfășura pe o scenă nouă, profesionistă, achiziționată de Primăria municipiului Ungheni în cadrul Proiectului „Acțiuni durabile pentru creștere economică prin turism”, finanțat de Uniunea Europeană”, menționează reprezentanții primăriei.\n\nMenționăm că, evenimentele din cadrul Zilelor municipiului Ungheni se vor desfășura în 10 locații diferite timp de 10 zile iar, startul Zilelor municipiului Ungheni a fost dat pe 19 august, cu un spectacol extraordinar, prezentat în Parcul „Micul Cluj” de formația „Respect”&BES.",
    "metadata": {
      "original_file": "Expresul_Ungheni_0327.html"
    }
  },
  {
    "title": "Foto / Dialog la Ungheni. Forumul Eurosfat 2023: Uniunea Europeană și noi orizonturi",
    "content": "Municipiul Ungheni a fost gazda unui eveniment inedit. Pe 27 noiembrie s-a desfășurat prima ediție a Forumului EUROSFAT 2023, cel mai mare forum de afaceri europene din România care identifică noi orizonturi privind aderarea țării noastre la Uniunea Europeană.\n\nEvenimentul a reunit oficiali români și moldoveni, alături de reprezentanți din sectorul privat, mediul academic și societatea civilă, într-o încercare de a contura noi direcții pentru aderarea europeană a Republicii Moldova.\n\nÎn cadrul dialogului desfășurat, participanții au avut oportunitatea să exploreze subiecte privind statutul de țară-candidat la Uniunea Europeană și procesul de negocieri de aderare. A urmat o sesiune de întrebări și răspunsuri, în care vorbitorii și participanții au adus în discuție aspecte cheie legate de procesul de integrare în Uniunea Europeană, oportunitățile oferite, de buna guvernare, justiție, dezvoltare economică.\n\nVitalie Vrabie, primarul de Ungheni, a subliniat importanța evenimentului pentru comunitatea locală, evidențiind necesitatea ca Republica Moldova să lucreze asiduu pentru a deveni compatibilă cu standardele europene. „Dacă vrem să ne integrăm, atunci ar trebui să muncim acasă, să facem Europa mai întâi la noi acasă, ca mai apoi să ne aliniem și să mergem cot la cot cu țările membre ale Uniunii Europene”, a declarat primarul.\n\nExperiența României în cadrul integrării europene a fost adusă în discuție de către Tudor Ogner, director executiv al programului „Capitala Tineretului”. Acesta a împărtășit parcursul și obstacolele întâmpinate, oferind o perspectivă utilă pentru cei interesați de procesul similar din Republica Moldova.\n\n„Succesul acestui proces de integrare europeană ține de guvernare, depinde de factorii geo-politici, dar nu în ultimul rând, ține de nivelul de implicare, înțelegere din partea societății în acest proces”, a adăugat și Adrian Lupușor, director executiv al Expert-Grup.\n\nIar Ghenadie Marian, șef al secției de cooperare economică și sectorială cu UE din cadrul Ministerului Aafacerilor Externe și Integrării Europene, a relatat anumite detalii specifice ce ține de etapele de aderare, deschiderea procesului de negociere, ce presupune acesta și condițiile pe care trebuie să le îndeplinească RM în următorii ani. De asemenea, a subliniat importanța implicării tinerilor în procesul de aderare. „Vom avea nevoie, în primul rând, ca tinerii noștri să se gândească că viitorul lor este acasă”, a afirmat el, evidențiind oportunitățile și contribuțiile pe care tinerii le pot aduce în consolidarea instituțiilor de stat.\n\nDe menționat că forumul a fost organizat de Centrul de Expertiză Europeană „Europuls” din România și Centrul Analitic Independent „Expert-Grup” din Republica Moldova, cu susținerea financiară a Fundației Soros Moldova, a Uniunii Europene și a Fundației „Friedrich Ebert”.",
    "metadata": {
      "original_file": "Expresul_Ungheni_0262.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0567.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0137.html"
    }
  },
  {
    "title": "Învață de mici să aibă grijă de păsări",
    "content": "Copiii din clasa a II-a de la Gimnaziul „Andrei Chivriga” din satul Valea Mare, localitatea de reședință a comunei cu același nume, îndrumați de profesoara Nina Ermurachi, au participat la un proiect educativ și ecologic inedit, învățând să respecte și să ocrotească natura. Proiectul a inclus construirea de căsuțe și hrănitoare pentru păsările sedentare, ca parte a lecțiilor despre caracteristicile toamnei și rolul păsărilor în ecosistem. \n\n „Discutând despre anotimpuri și natură, le-am explicat elevilor că păsările care au rămas în țară pe tot anului se numesc păsări sedentare. Le-am povestit despre rolul lor esențial în păduri și parcuri, ca adevărați „doctori ai naturii” (împrăștie semințe, fertilizează solul, oxigenează aerul și ne bucură cu cântecul lor etc.), și am rugat să vină cu un plan pentru a le ajuta. Un punct important a fost să construim căsuțe pentru ele. Aveam nevoie de sprijinul părinților, de aceea le-am trimis o scrisoare de intenție prin care îi îndemnam să se alăture acțiunii de a ajuta păsările să ierneze în condiții cât mai bune”, a declarat profesoara Nina Ermurachi. \n\n În fiecare an, căsuțele pentru păsări erau instalate în parcul gimnaziului, însă anul acesta, inițiativa s-a extins la nivelul întregii comunități. „Mi-a venit ideea de a le instala în parcul satului, așa că am contactat autoritățile publice locale. Ne-au permis și ne-au ajutat cu instalarea”, a adăugat profesoara. \n\n Proiectul nu doar că a implicat activ elevii, dar a mobilizat și părinții, care au fost încurajați să sprijine inițiativa. „De sănătatea pământului depinde sănătatea noastră, iar astfel de activități le insuflă copiilor respectul și dragostea pentru natură”, a subliniat Nina Ermurachi. \n\n Acțiunea elevilor din clasa a II-a este un exemplu de implicare activă în protecția mediului și un apel la comunitate pentru a susține astfel de inițiative educative.",
    "metadata": {
      "original_file": "Unghiul_0422.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0588.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0072.html"
    }
  },
  {
    "title": "UNGHENI. Ediția din acest an a concursului raional „Elevul anului” și-a desemnat căștigătorii",
    "content": "Au dat dovadă de performanțe înalte la învățătură, dar și în activităţile extraşcolare, fiind premiaţi pentru efortul şi perseverența lor. Este vorba despre participanţii concursului raional „Elevul anului”, ediția 2023, care şi-au dat silinţa pe parcursul anului de studii şi au prezentat rezultate remarcabile.\n\nLa data de 19 mai, în incinta Centrului Educațional Ungheni, a fost desfășurat concursul raional „Elevul anului”, ediția 2023, unde elevii au posibilitatea de a-și prezenta abilitățile intelectuale, dar și pasiunile.\n\n„Acest concurs îl desfășurăm în fiecare an și are menirea să distingă cei mai buni elevi, care au obținut rezultate nu doar la învățătură, dar și în alte domenii”, a menționat Iulia Pancu, șefa Direcției Educație Ungheni, dar și președinta juriului.\n\nTradițional, concursul se desfășoară în trei etape. Prima etapă a fost desfășurată la nivelul instituției de învățământ. Cea de-a două etapă a cuprins două faze, fiind apreciate portofoliile concurenților, dar și aplicarea unui test online de inteligență. A treia etapă, fiind și finala raională a concursului, a constat din runda intelectuală și realizarea unei prezentări cu genericul „Pasiunea mea și tangențele ei cu așteptările de viitor”.\n\nÎn ediția din acest an a concursului, treapta gimnazială a fost reprezentată de 10 elevi, iar treapta liceală – de 5 elevi, care au fost selectați în urma analizei dosarelor și susținerii testului de inteligență. Curajoși, activi și ingenioși, tinerii erudiți s-au străduit, timp de 1 minut, să se evidențieze prin răspunsurile creative și originale date în cadrul probei intelectuale. La cea de-a doua rundă, elevii, atât din treapta gimnazială, cât și liceală, s-au făcut remarcați fie prin talentul oratoric, dans, desen sau interpretarea unei piese la un instrument muzical, etc. Astfel că, jurații concursului au avut o misiune deloc ușoară.\n\nÎntr-un final, de titlul „Elevul anului” s-a învrednicit Vitalina Rusu, elevă la Liceul Teoretic Sculeni. „Nu mă așteptam să iau acest titlu. Concursul nu a fost foarte complicat pentru mine, deoarece am făcut totul sincer, am vorbit despre ceea ce-mi place. Am depus tot efortul, am trăit acest moment și, probabil, acest lucru a influențat asupra rezultatului obținut”, a menționat Vitalina Rusu.\n\nIar titlul de „Liceanul anului” i-a fost oferit lui Mihai Golovaciuc, elev la Liceul „Gheorghe Asachi” din orașul Ungheni. „În urma concursului, am obținut niște emoții foarte spectaculoase. Sunt emoțiile pe care ar trebui să le simtă orice tânăr, iar pentru acest lucru, ar trebui să lucreze fără să țină cont de odihnă. Concursul în sine mi s-a părut interesant și foarte bine organizat. Unul care a trezit foarte multe momente de suspans”, a declarat după eveniment și Mihai Golovaciuc.\n\nLa rândul lor, membrii juriului au rămas încântați de prestația participanților. „Este un concurs excepțional, fiind prezenți copii extraordinari. Ceea ce am constatat cu multă satisfacție e faptul că, elevii – concurenți au venit cu un arsenal bogat, cu un parcurs al activității destul de rodnic. Lucrul acesta foarte mult bucură. Mi-a plăcut foarte mult că elevii au pus accent pe spiritualitate și pe frumos”, a menționat și Galina Grițco, șefă Secția politici educaționale și management în cadrul Direcției.\n\n„Pe parcursul întregului concurs am avut un sentiment de mândrie pentru acești copii pe care-i avem în școlile raionului nostru, mândrie pentru colegii noștri. Cu același curaj continuați înainte”, i-a îndemnat Violeta Gavriliuc, specialist superior.\n\nToți participanții au fost răsplătiți cu diplome și mențiuni, dar și prime din partea Direcției Educație Ungheni, care este și organizatoarea evenimentului.\n\nÎn final, la categoria „Elevul Anului” au fost oferite următoarele locuri premiante:\n\nLa categoria „Liceanul Anului” locurile au fost distribuite în felul următor:",
    "metadata": {
      "original_file": "Expresul_Ungheni_0370.html"
    }
  },
  {
    "title": "Foto / Premiile pentru „Centrul de Tineret al anului” și ,,Lucrătorul de tineret al anului” au venit la Ungheni",
    "content": "Cele mai bune inițiative de tineret din întreaga țară au fost premiate de Agenția Națională pentru Tineret și Ministerul Educației și Cercetării în cadrul Galei Premiilor Naționale pentru Tineret 2023. În acest context, Centrul Raional de Tineret Ungheni a fost desemnat ,,Centrul de Tineret al anului”, iar Dan Roșca – Lucrător de tineret în cadrul Centrului Raional de Tineret Ungheni a fost desemnat ,,Lucrătorul de tineret al anului”.\n\nEvenimentul a avut drept obiectiv recunoașterea realizărilor, performanţelor şi a contribuţiei tinerilor, specialiștilor și lucrătorilor de tineret, precum și a structurilor și organizaţiilor de tineret. La gală au participat tineri din toate raioanele, reprezentanți ai Centrelor de tineret, ONG-uri, structurilor de autoguvernanță din instituțiile de învățământ, precum și ai Autorităților Publice Centrale și Locale.\n\n”Mi-am pus un obiectiv în viața mea: indiferent de organizația și sectorul în care voi activa, îmi voi face munca RESPONSABIL, CALITATIV și CREATIV. Iar câștigarea Premiului Național pentru Tineret, categoria Lucrător de Tineret al Anului 2023, demonstrează că investiția de 4 ani în domeniul tineret este vizibilă și apreciată. Dar munca continuă. Așteptăm 2024, plin de provocări și victorii”, a scris Dan Roșca, pe rețele sociale.\n\nPrezent la eveniment, ministrul Educației și Cercetării Dan Perciun a venit cu un mesaj de felicitare pentru câștigători: „Cred că avem multe motive de optimism astăzi. În primul rând, pentru că am avut un eveniment remarcabil, istoric, săptămâna trecută – Republica Moldova a deschis negocierile cu Uniunea Europeană. Eu sper că acest eveniment ne face mai încrezători că mergem în direcția corectă și construim acea societate pe care ne-o dorim cu toții, o societate deschisă, democractică, liberă, una care apreciază și valorifică energia tinerilor”.\n\nLa finalul Galei Tineretului, a fost anunțat câștigătorul programului ,,Capitala Tineretului 2024” – municipiul Cahul. Astfel, în cadrul acestui eveniment, Vitalie Vrabie, primarul municipiului Ungheni a transmis mai departe trofeul ”Capitalei Tineretului”\n\nPremiile Naționale pentru Tineret au o valoare totală de circa 400 000 lei și au fost acordate pentru 14 categorii.\n\nUn podcast cu Dan Roșca puteți audia aici : ”Idei în ecuație” cu Dan Roșca: ”Jobul meu este o profesie, o funcție și o vocație”",
    "metadata": {
      "original_file": "Expresul_Ungheni_0235.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0249.html"
    }
  },
  {
    "title": "Momentul prezent e singurul pe care îl avem cu adevărat",
    "content": "Oare viața este dreaptă? Adesea ne întrebăm acest lucru, mai ales atunci când ne confruntăm cu provocări, nedreptăți sau lucruri care nu par să aibă sens. Dreptatea în viață este un concept relativ, poate, pentru că nu toți primim aceleași oportunități, nu trăim aceleași experiențe și nu cunoaștem aceleași realități. Dacă viața ar fi dreaptă pentru toți, oare ar fi mai simplu sau mai plictisitor? Uneori, tocmai neprevăzutul, surprizele și incertitudinile sunt cele care ne fac să evoluăm, să ne testăm limitele și să creștem.\n\nDar oare ne-ar plăcea să fie dreaptă? Dacă am ști că fiecare pas este predeterminat, că fiecare greutate vine cu o recompensă clară, ne-am pierde oare bucuria descoperirii? Viața este un amalgam de momente, unele pline de lumină, altele de umbră, dar tocmai această alternanță ne ține mereu în mișcare. Îndoielile, curiozitatea, speranțele ne țin ancorați în prezent, chiar dacă nu avem certitudinea zilei de mâine. \n\n Ne-ar plăcea să știm ce va fi mâine? Uneori, poate. Uneori am vrea să fim pregătiți pentru orice provocare, să știm ce urmează, să ne protejăm de necunoscut. Dar în același timp, farmecul vieții constă tocmai în misterul ei, în acel „nu știu” care ne face să trăim fiecare zi cu intensitate. Dacă am ști ce va fi mâine, poate că am pierde din spontaneitate, din dorința de a explora și a experimenta. Și atunci, ne dăm seama că e mai frumos așa, fără să știm ce va aduce viitorul, dar trăind prezentul cu toată forța. \n\n Dacă am ști că ne-ar lovi vreo năpastă, lovitura ar fi mai ușoară? Probabil că nu. Chiar dacă am avea timp să ne pregătim mental, anticiparea suferinței nu face decât să o amplifice. Gândul constant la o nenorocire iminentă ar putea să ne paralizeze, să-ne umbrească toate clipele prezente. În loc să ne bucurăm de momentul de față, am trăi cu teamă, cu îndoiala permanentă că ceva rău se apropie. Poate că impactul năpastei ar părea mai suportabil, știind că vine, dar cu ce preț? Am fi pierdut toată liniștea de dinainte, toate momentele care ar fi putut fi pline de frumusețe. Durerea, indiferent când ne lovește, tot durere rămâne, iar faptul că știm sau nu despre ea din timp nu o face mai puțin reală. \n\n Pe de altă parte, dacă am ști dinainte că vom avea vreo bucurie, fericirea ne-ar fi mai mare sau, dimpotrivă, mică? E greu de spus. O parte din farmecul bucuriei este surpriza, acel moment neașteptat care ne ridică și ne umple sufletul de lumină. Dacă am ști din timp că vine, poate că am pierde acel moment pur de uimire, acea clipă de descătușare a emoțiilor pozitive. Anticiparea ar putea aduce o nerăbdare care, în final, ar diminua intensitatea bucuriei. De multe ori, bucuria adevărată vine tocmai din imprevizibil, din spontaneitatea cu care viața ne oferă daruri neașteptate. În schimb, dacă am ști că urmează ceva frumos, am putea deveni impasibili, căutând în mod constant acel moment și pierzând frumusețea fiecărui detaliu din drumul către el. \n\n Așadar, trăim între dorința de a ști ce ne așteaptă și frumusețea de a nu ști. Poate că secretul stă în a învăța să îmbrățișăm necunoscutul, să ne lăsăm surprinși de viață, fie că aduce bucurii, fie că aduce încercări. Momentul prezent e singurul pe care îl avem cu adevărat și poate că tocmai neștiința ne învață să-l trăim mai profund.",
    "metadata": {
      "original_file": "Unghiul_0160.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0530.html"
    }
  },
  {
    "title": "Făptuitorul care „a tras” în camera de monitorizare a traficului rutier din satul Zagarancea încă nu a fost găsit. A fost inițiată o urmărire penală",
    "content": "Încă la începutul lunii iunie, camerele video de supraveghere a traficului rutier, din proximitatea satului Zagarancea, amplasate pe traseul național R-1 Chișinău-Ungheni-Sculeni, au fost „împușcate” de către o persoană necunoscută dintr-o armă pneumatică. Imediat, acestea au și fost scoase de pe suportul din metal pentru a fi reparate.\n\nA trecut jumătate de an și camerele așa și nu au fost instalate. Am făcut o solicitare pe platforma: VreauInfo.md către Inspectoratul General de Poliție, pentru a vedea care este situația la moment. Cu un răspuns imediat a venit Inspectoratul de Poliție Ungheni în care ne informează că abia după trei luni, pe 22 septembrie mai exact, a fost pornită urmărirea penală pe indiciile infracțiunii prevăzute de articolul 197 Cod Penal, privind distrugerea sau deteriorarea intenționată a bunurilor. „La moment se întreprind măsuri speciale de investigații și acțiuni de urmărire penală în vederea făptuitorului, atragerii lui la răspunderea penală și recuperarea prejudiciului material”, se arată în răspunsul emis.\n\nDe subliniat că prejudiciul material, comis de către făptuitor, constituie 252 mii 550 lei. ”Ținem să asigurăm că, investigațiile penale pe acest caz se efectuează în limitele legislației procesuale penale, cu respectarea confidențialității urmăririi penale și a datelor cu caracter personal”, se mai arată în răspunsul emis de către Inspectoratul de Poliție Ungheni.\n\nConform Articolului 197, Cod Penal, privind Distrugerea sau deteriorarea intenţionată a bunurilor (pct. 1), distrugerea sau deteriorarea intenţionată a bunurilor, dacă aceasta a cauzat daune în proporţii mari, se pedepseşte cu amendă în mărime de pînă la 1350 unităţi convenţionale (1 u.c. = 50 lei) sau cu muncă neremunerată în folosul comunităţii de 240 de ore.\n\nCând vor fi reinstalate și puse în funcțiune camerele de supraveghere video a traficului rutier, Inspectoratul de Poliție nu ne-a putut oferi niciun răspuns, motivând că nu intră în competența acestuia să execute astfel de lucrări.\n\nReamintim că la sfârșitul anului trecut, pe 23 de trasee naționale au fost instalate camere video de monitorizare a traficului rutier, inclusiv în trei localități din raionul Ungheni (Zagarancea, Gherman și Romanovca), în cadrul unui proiect privind extinderea sistemului de supraveghere a traficului rutier pe traseele naționale, cu o valoare totală de peste 20 milioane de lei.\n\nAcest material este realizat în cadrul campaniei de promovare organizată de către A.O. „Juriștii pentru Drepturile Omului” și este parte a proiectului „Presa în sprijinul democrației, incluziunii și responsabilității în Moldova” (MEDIA-M), finanțat de USAID, Ambasada Britanică și implementat de Internews în Moldova și Freedom House, care are ca scop promovarea dezvoltării mass media independente și profesioniste, și crearea unui sector media mai rezistent la presiunile politice și economice. Conținutul acestui material nu reflectă în mod necesar viziunea Ambasadei Britanice, USAID sau a Guvernului Statelor Unite.",
    "metadata": {
      "original_file": "Expresul_Ungheni_0409.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0025.html"
    }
  },
  {
    "title": "A fost inaugurat Centrul de Intervenție Timpurie „Licurici” din cadrul Centrului de Sănătate Ungheni",
    "content": "La Centrul de Sănătate Ungheni a fost inaugurat Departamentul Pediatric și Centrul de Intervenție Timpurie „Licurici”, dedicat copiilor de până la cinci ani cu tulburări de dezvoltare sau risc sporit de dizabilități sau existență a acestora.\n\nAceastă inițiativă vine în sprijinul comunității, oferind servicii esențiale pentru dezvoltarea armonioasă și integrarea socială a copiilor.\n\nUn proiect ambițios, ce a înglobat activități de reparație și dotare, formare profesională, instruire și coaching parental, oferirea serviciilor de consult/evaluare/monitorizare, inclusiv telemedicină a cazurilor complexe și alte activități de supervizare și mentorat. „Dacă e să ne referim la eficiența serviciului de Intervenție Timpurie este demonstrat că este extrem de cost eficient. Nu doar că susținem familiile și le ajutăm în prevenire, dar și contribuim la reducerii poverii asupra familiei”, a menționat Daniela Bordeianu, directoarea Institutului Național de Intervenție Timpurie.\n\nCentrul beneficiază de un spațiu modern, adaptat nevoilor copiilor, unde fiecare cabinet este dotat cu mobilier și echipamente specializate pentru consultații și ședințe. Decorul este de asemenea atractiv, pictatcu imagini din poveștile lui Ion Creangă de către Cristina Dragomir, directoarea Școlii de Arte Plastice „Raisa Cojocaru”.\n\nServiciile centrului sunt oferite de o echipă multidisciplinară de specialiști bine instruiți: psiholog, pediatri, terapeut ocupațional, kinetoterapeut, logoped, psihoterapeut, asistente medicale și sociale. Aceștia colaborează strâns cu părinții pentru a asigura o intervenție eficientă și o dezvoltare completă a abilităților copiilor. „În acest cabinet facem atât terapie ocupațională, cât și lucrăm cu copiii cu tulburări senzoriale, care au nevoie de concentrare, au tulburări de dezvoltare și limbaj. Toate dotările vor fi eficiente pentru dezvoltarea micuților”, spune Alexandra Scripcari, terapeută ocupațională.\n\n„Pe parcursul dezvoltării intervenției timpurii în Ungheni, ne-am confruntat cu diverse provocări, de la amenajarea spațiului, care inițial nu era adaptat, la criza resurselor umane. Totuși, am reușit să facem față acestor provocări. În prezent avem 245 de dosare înregistrate, iar problemele cele mai des întâlnite sunt tulburările de comportament, limbaj, atașament, până la valgus și tetraplegie”, a menționat și Doina Lazariuc, șefa Centrului de Intervenție Timpurie.\n\nProgramul centrului este complex, fiind orientat spre îmbunătățirea memoriei, atenției, gândirii, inteligenței emoționale, limbajului și sesiuni de kinetoterapie. Misiunea principală este de a crea cele mai bune condiții pentru dezvoltarea completă a copiilor în primii ani de viață.\n\n„Aceste investiții sunt pentru a le asigura o viață mai bună copiilor și familiilor acestora. Noi suntem bucuroși că suntem și noi parte a realizării acestui proiect, atât prin finanțarea directă a serviciilor prestate în cadrul centrului de intervenție timpurie, cât și prin finanțare din fondul de dezvoltare a CNAM cu sumă de peste 1 milion 300 de mii de lei, pentru modernizarea departamentului pediatric Centrului de Intervenție Timpurie”, a menționat Ion Dodon, directorul Companiei Naționale de Asigurări în Medicină.\n\nLa rându-i, Oleg Belbas, șeful Centrului de Sănătate Ungheni a menționat că cel mai dificil lucru în acest proiect a fost delimitarea spațiului pentru crearea acestui centru. „Suntem bucuroși că am atins obiectivul propus și sperăm să acoperim și alte raioane cum ar fi Nisporeni și Călărași, ca într-adevăr, copii cu mici abateri în dezvoltare, să aibă tot suportul pentru ca să se poată dezvolta armonios”, a menționat el.\n\nCentrul a fost modernizat în cadrul proiectului „Modernizarea și dezvoltarea Departamentului Pediatric și a Centrului de Intervenție Timpurie în copilărie din cadrul IMSP Centrul de Sănătate Ungheni, prin reparație capitală și dotare corespunzătoare” și a fost finanțat din fondul de dezvoltare și modernizare a prestatorilor publici de servicii medicale al Companiei Naţionale de Asigurări în Medicină și cu contribuția financiară a Consiliului raional Ungheni.",
    "metadata": {
      "original_file": "Expresul_Ungheni_0059.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0475.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0398.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0232.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0377.html"
    }
  },
  {
    "title": "Laboratorul clinic din cadrul Spitalului raional Ungheni va fi modernizat",
    "content": "La Spitalul Raional Ungheni va fi modernizat laboratorul clinic. Lucările de modernizare vor fi finanțate din fondul de dezvoltare și modernizare a prestatorilor publici de servicii medicale al Companiei Naţionale de Asigurări în Medicină (CNAM).\n\n„Laboratorul nostru este dotat deja cu echipament performant, doar că spațiul nu corespunde standardelor optime pentru buna funcționare a utilajelor. În cadrul spitalului, avem două laboratoare, unul e la Secția Consultativă și celălalt chiar la spital. În acest sens, ne vine foarte greu să folosim eficient resursele umane. Astfel, ne propunem să facem un laborator unic, care va cuprinde un etaj întreg, unde se vor efectua toate investigațiile, iar în laboratorul din secția consultativă să fie prelevate doar probele.”, remarcă Elvira Stati, directoarea interimară a spitalului raional.\n\nÎn cadrul proiectului, va fi reparat spațiul destinat acestui laborator, vor fi schimbate ușile, geamurile, pardoseala, tencuiți pereții.\n\nDin partea CNAM, a fost alocată suma de 2 milioane 762 de mii, iar cu o contribuție de 300 de mii de lei vine Spitalul raional Ungheni. Conform proiectului, până la 1 decembrie, laboratorul clinic urmează să fie dat în exploatare.\n\nMenționăm că printre cele 28 de proiecte investiționale selectate de către comisia specializată de selectare și evaluare a proiectelor investiționale a CNAM, două proiecte sunt îndreptate către orașul Ungheni.",
    "metadata": {
      "original_file": "Expresul_Ungheni_0188.html"
    }
  },
  {
    "title": "Atenție călători! Flux sporit în punctele de trecere a frontierei Palanca, Tudora, Leușeni și Sculeni",
    "content": "Poliția de Frontieră a anunțat astăzi că în punctele de trecere a frontierei Palanca, Tudora, Leușeni și Sculeni se înregistrează trafic majorat de călători și mijloace de transport, informează moldpres.md.\n\nÎn prezent, autoritatea de frontieră întreprinde măsuri pentru fluidizarea traficului transfrontalier și se lucrează la capacitate maximă.\n\nPentru a facilita planificarea călătoriei, persoanele pot utiliza itinerarii alternative prin accesarea hărților online, iar pentru informații actualizate privind starea traficului poate fi consultată pagina oficială a Poliției de Frontieră sau Linia verde: +373 22 259 717.\n\nDe asemenea, Serviciul Vamal a anunțat că din cauza unor probleme tehnice apărute la unele sisteme IT, procesarea traversării pentru persoanele fizice se desfășoară temporar în regim manual, iar procesarea declarațiilor vamale în anumite posturi este suspendată temporar.",
    "metadata": {
      "original_file": "Expresul_Ungheni_0022.html"
    }
  },
  {
    "title": "Sărbătoarea profesională „Ziua Salvatorului” a fost marcată la Ungheni",
    "content": "În ajunul zilei de 5 aprilie, când este marcată Ziua Salvatorului, conducerea Direcției Situații Excepționale Ungheni a organizat o ceremonie oficială pentru a celebra reușitele acestora. Evenimentul a avut loc la sediul Direcției din Ungheni și a adunat un număr semnificativ de angajați ai instituției, precum și reprezentanți ai administrației publice locale și ai altor structuri din cadrul Ministerului Afacerilor Interne.\n\nCu ocazia acestei sărbători, au fost aduse omagii salvatorilor și pompierilor pentru devotamentul, curajul și sacrificiul lor în salvarea vieților și gestionarea situațiilor de risc.\n\n„Sărbătoarea profesională „Ziua Salvatorului” a fost instituită în semn de recunoștință pentru bărbăția și curajul de care dă dovadă efectivul serviciului de salvatori și pompieri, la efectuarea lucrărilor de salvare în condițiile situațiilor excepționale, la stingerea incendiilor și la lichidarea consecințelor calamităților naturale”, a menționat, pentru început, Sergiu Postolachi, șeful Direcției Situații Excepționale.\n\nÎn discursurile lor, oficialitățile locale au subliniat importanța și recunoștința față de rolul esențial al acestor profesioniști în protejarea comunității și a vieților oamenilor.\n\n„Ne-am adunat pentru a sărbători curajul și dedicația lor, recunoscând rolul esențial în protejarea comunității noastre. Prin fiecare acțiune pe care o întreprind, arată ce înseamnă să fii un adevărat erou în serviciul celorlalți. Le mulțumim pentru nopțile nedormite, pentru fiecare risc asumat și pentru fiecare viață salvată. Munca pe care o fac nu este doar vitală, ci este și o sursă de inspirație pentru noi toți”, a menționat și Nicolae Ciuvaga, viceprimarul municipiului Ungheni.\n\nDionisie Ternovschi, președintele raionului Ungheni, a înmânat diplome conducerii DSE Ungheni și pompierilor pentru contribuția lor activă la dezvoltarea și consolidarea activității de serviciu în prevenirea și gestionarea situațiilor de urgență. „Într-adevăr, sloganul după care vă ghidați – Devotament. Curaj. Sacrificiu – este ceea ce de fapt vă caracterizează. Sunteți o parte importantă a societății noastre. Sunt liniștit, deoarece știu că avem o direcție care este un model pe țară, cu oameni dedicați și profesionaliști, care sunt gata în orice clipă să-și riște viața pentru a salva alte vieți”, a mai menționat el.\n\nÎn încheiere, unor salvatori și pompieri li s-au acordat distincții și diplome în semn de recunoștință pentru meritele lor deosebite în domeniul protecției cetățenilor și a teritoriului, precum și pentru serviciul impecabil și atitudinea lor conștiincioasă față de îndeplinirea atribuțiilor funcționale.\n\nDe menționat că în cadrul Direcției Situații Excepționale Ungheni își desfășoară activitatea 113 angajați, dar și voluntari și civili de la Posturile de Pompieri și Salvatori din Sculeni, Pîrlița (Ungheni), Bravicea, Sipoteni și Onișcani (Călărași), care își dedică misiunea de apărare a vieții și bunurilor în fața riscurilor generate de incendii, inundații și alte calamități naturale.",
    "metadata": {
      "original_file": "Expresul_Ungheni_0167.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0265.html"
    }
  },
  {
    "title": "Tinerii din Ungheni au fost informați despre relațiile sănătoase online, dar și limitarea experiențelor neplăcute pe internet",
    "content": "Un grup format din 14 tineri, de la Centrul Raional de Tineret Ungheni, au participat la un atelier despre siguranța online, cu accent pe prevenirea abuzurilor, inclusiv a celor sexuale, atât în mediul online, cât și offline.\n\nActivitatea a fost desfășurată la Judecătoria Ungheni și condusă de către judecătorul Constantin Chilian și Alina Calugher, avocată specializată în exploatarea sexuală și abuzul sexual asupra copiilor, atât în mediul online, cât și offline.\n\nTinerii au fost informați cu privire la concepte precum sextorsion (șantaj sexual în mediul online) și sexting (transmiterea, distribuirea unor fotografii, clipuri video cu conținut sexual explicit prin intermediul telefonului mobil și a internetului) din perspectivă penală, evidențiind comportamentele neplăcute în mediul online, dar și în viața reală. „Aceste aspecte au fost alese pentru discuție, deoarece sunt considerate printre cele mai dăunătoare. De multe ori, aceste infracțiuni nu se termină în mediul online. Lucrurile pot scăpa de sub control și ieși și în mediul offline, aducând cu sine și suferințe fizice.”, a menționat avocata.\n\nTotodată, Alina Calugher a subliniat că, dacă adolescenții ar fi conștienți de consecințele acestor acțiuni, ar fi mai puțin predispuși să recurgă la astfel de practici.\n\n„Relațiile construite în mediul online sunt foarte greu de controlat și supravegheat. Deși, uneori considerăm că deținem controlul, tot noi suntem cei care îl putem cu ușurință pierde.”, a subliniat și Constantin Chilian.\n\nTinerii au vizionat și un filmuleț bazat pe o istorie reală, fiind discutate ulterior toate acțiunile, consecințele și soluțiile prezentate în acel video. Apoi, Alina Calugher le-a povestit un caz real, petrecut la noi în țară, în care a fost și ea implicată prin oferirea asistenței fetelor care au avut de suferit de pe urma unor relații construite în mediul online.\n\n„Subiectul discutat la acest atelier mi s-a părut destul de informativ și actual. Toată informația prezentată ne va fi utilă, mai ales că vom cunoaște cum să reacționăm la unele mesaje și cerințe venite din partea unor așa- ziși „prieteni” pe rețelele sociale. Cu siguranță, vom fi mult mai atenți la ce postăm și distribuim, pentru a nu ne face rău nouă, și altora. Aș dori să împărtășesc din cele discutate și cu alți prieteni, colegi pentru a avea o relație sănătoasă online”, a menționat Alina, o participantă la atelier.\n\nColega ei, Alexandrina, spune că a mai auzit despre termenii discutați în cadrul atelierului, acest subiect fiind abordat și la școală. „Totuși, multe aspecte ale acestui subiect au fost explicate mai detaliat, fiind aduse exemple bazate pe cazuri reale, din care putem trage multe învățăminte. În cazul în care mi se va întâmpla o situație de așa gen, voi fi mai informată și mai pregătită cum să reacționez, dar și să procedez. Pentru tineri, este un subiect destul de informativ, care trebuie mai intens discutat, pentru a evita situații neplăcute în mediul online.”, a mai adăugat tânăra.\n\nActivitatea a fost parte a proiectului „Centrul de Management și Cercetare în Domeniul de Tineret”, implementat de Centrul de Informare și Resurse PRO BONO cu suportul oferit de Agenția Națională pentru Tineret în cadrul Programului anual de Granturi pentru Organizațiile de Tineret 2023.",
    "metadata": {
      "original_file": "Expresul_Ungheni_0219.html"
    }
  },
  {
    "title": "Vladimir Bolea: Podul de la Ungheni ar putea deveni Podul Unirii",
    "content": "Podul ce va lega localitatea Ungheni din Republica Moldova de localitatea Ungheni din România ar putea purta denumirea simbolică de „Podul Unirii”. Anunțul a fost făcut de ministrul infrastructurii și dezvoltării regionale, Vladimir Bolea. Potrivit oficialului, proiectul tehnic a fost deja finalizat, iar în prezent se așteaptă eliberarea autorizației de construcție, transmite IPN.\n\nLa construcția podului se va lua în considerare integrarea unor elemente etno-tradiționale specifice românești, care să reflecte identitatea comună și să întărească simbolismul unirii dintre cele două maluri ale Prutului.\n\n„E vorba de nouă poduri, în total. Cel mai avansat pod, evident este Podul Unirii de la Ungheni – Ungheni. El este simbolic pentru românii de pe ambele maluri ale Prutului pentru că, în 1991, acolo s-a început Podul de Flori”, a spus ministrul Bolea în cadrul emisiunii „Punctul pe Azi” de la TVR Moldova.\n\nMinistrul este încrezător că podul va fi gata în termenul planificat. „La tempoul pe care îl au companiile de construcție din România, cred că va merge bine. Acum noi lucrăm la eliberarea autorizației de construire și a certificatului de urbanism pentru construcția pe segmentul de pe partea Republicii Moldova”, a precizat Vladimir Bolea.\n\nPotrivit acordului dintre Republica Moldova și România, semnat în septembrie 2024, podul Ungheni-Ungheni este o parte importantă din Autostrada Unirii, care urmărește să conecteze orașele Târgu Mureș, Iași, Ungheni și Chișinău. Valoarea totală a proiectului este de 33 de milioane de euro și urmează a fi finalizat în anul 2026.",
    "metadata": {
      "original_file": "Unghiul_0320.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0459.html"
    }
  },
  {
    "title": "Autostrada Târgu Neamț – Iași – Ungheni este o prioritate a Guvernului de la București",
    "content": "Din anul 2020 încoace am prioritizat Republica Moldova în activităţile ce ţin de infrastructura drumurilor. Una dintre acestea este interconectarea infrastructurii rutiere din România și Moldova pe segmentul proiectului „Autostrada Unirii”, a declarat Irinel Ionel Scriosteanu, secretar de stat la Ministerul Transporturilor și Infrastructurii din România, în cadrul unei dezbateri de astăzi, organizată în cadrul proiectului „Dublă integrare prin cooperare și informare. Continuitate”, susținut de Departamentul pentru Relația cu Republica Moldova al Guvernului României, scrie moldpres.md\n\nPotrivit lui Scriosteanu, nu s-au depus contestații la contractul pentru Podul peste Prut de la Ungheni, parte din Autostrada Unirii (A8), or, în aceste condiții, contractul ar urma să fie semnat cu executorul lucrărilor. „Compania are la dispoziție 24 de luni (6 luni proiectare și 18 luni execuție) pentru construcția podurilor, a drumului de legătură cu Autostrada A8 (Târgu Mureș – Iași – Ungheni) și a punctului de trecere a frontierei. Prin contractul finanțat din Fonduri Europene Nerambursabile (CEF), se va asigura o nouă legătură rutieră între România (județul Iași) și Republica Moldova (raionul Ungheni). Podurile vor avea o lungime de minim 261,20 m fiecare”, a explicat sursa citată.\n\nParticipant la această dezbatere, Nicolai Mîndra, secretar de stat la Ministerul Infrastructurii și Dezvoltării Regionale (MIDR), a relevat că Guvernul de la Chişinău a făcut deja primul pas pentru construcția Autostrăzii Iași-Ungheni-Chișinău-Odesa – coridorul Republicii Moldova spre Uniunea Europeană. La finele lunii ianuarie curent, Andrei Spînu, şeful MIDR, împreună cu directorul de la Administraţia de Stat a Drumurilor, Sergiu Bejan, au semnat Acordul de Cooperare cu Banca Europeană de Investiții prin intermediul căreia Asociația Mondială a Drumurilor (PIARC) finanțează realizarea studiului de prefezabilitate și fezabilitate al proiectului de construire a Autostrăzii Iași-Ungheni-Chișinău-Odesa.\n\n„În anul 2024 se va finaliza studiul de prefezabilitate, iar până la finalul anului 2025 se va finaliza și studiul de fezabilitate. Aceste documente prevăd colectarea informațiilor și a datelor cu privire la situația actuală a infrastructurii rutiere, a intensității traficul planificat, evaluarea economică. De asemenea, se vor defini punctele geografice și principalii parametri tehnici ai autostrăzii. Construirea autostrăzii este un proiect de importanță națională. Autostrada Ungheni – Chișinău – Odesa va conecta centrele economice și industriale regionale ale celor trei țări, va facilita comerțul, dezvoltarea economică și socială, iar Republica Moldova va fi mai aproape de UE și la nivel de infrastructură”, a spus Mîndra.\n\nOficialul a precizat că Ministerul Infrastructurii va face tot posibilul ca în următoarea perioadă să fie parcurse cât mai operativ celelalte etape: proiectarea, identificarea resurselor financiare, licitarea și inițierea lucrărilor.\n\nA8 (Autostrada Unirii) va avea o lungime de aproximativ 304 km și este formată din secțiunile Târgu Mureș – Târgu Neamț și Târgu Neamț – Iași – Ungheni.",
    "metadata": {
      "original_file": "Expresul_Ungheni_0075.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0009.html"
    }
  },
  {
    "title": "Intervenții neobișnuite. Pompierii din Ungheni au fost chemați, aproape zilnic, să gestioneze roiuri de albine",
    "content": "Pe parcursul lunii mai, salvatorii și pompierii din cadrul Direcției Situații Excepționale au fost solicitați aproape zilnic pentru a interveni la roiurile de albine din gospodăriile oamenilor. Deși specialiștii afirmă că este un lucru obișnuit pentru această perioadă, multe persoane fie alergice la înțepăturile de albine, fie din îngrijorare, au cerut ajutorul Direcției Situații Excepționale. „Datorită faptului că unii dintre colegii din Direcție se ocupă și cu apicultura în timpul liber, aceștia au reușit să atragă roiurile de albine și să le mute într-un loc sigur. Aceste solicitări sunt o premieră pentru noi”, spune Mihai Strat, șeful Serviciului Prevenție în cadrul Direcției Situații Excepționale din municipiul Ungheni.\n\nÎn afară de intervențiile neobișnuite la roiurile de albine, salvatorii au fost solicitați și pentru a înlătura lilieci de sub ferestre. De asemenea, au existat chemări pentru a interveni la șerpi, care s-au dovedit a fi neveninoși și au fost eliberați în habitatul lor natural.\n\nIntervențiile la arderea vegetației uscate s-au redus în luna mai, spune Mihai Strat. Totuși, pe 26 mai, un incendiu pe strada Vasile Lupu din municipiul Ungheni a afectat o anexă a unei case, unde se aflau două butelii cu gaz, prezentând risc de deflagrație. Incendiul a fost lichidat, intervenindu-se cu două autospeciale. Cazul este în curs de investigare, iar persoana implicată și-a recunoscut vina, cauza fiind arderea deșeurilor menajere.\n\nUn caz grav a fost înregistrat și în satul Unțești, unde o persoană de 80 de ani a suferit arsuri pe 50% din suprafața corpului, cel mai probabil după ce și-ar fi incendiat hainele cu o soluție inflamabilă. Incidentul este investigat, iar persoana este internată în spital în stare extrem de gravă.\n\nTotodată, la începutul lunii mai, un obuz a fost descoperit în satul Blindești în timpul unor lucrări agricole. Proiectilul a fost distrus de către geniști.",
    "metadata": {
      "original_file": "Expresul_Ungheni_0130.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0273.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0336.html"
    }
  },
  {
    "title": "Podul din municipiul Ungheni este în renovare",
    "content": "Pe 24 septembrie, au început lucrările la podul peste calea ferată, care face legătura între centru și cartierele Ungheni Vale, Ungheni Deal și Dănuțeni, astfel vor fi reparate rosturile de dilatare și stâlpii pilelor intermediare.\n\nPotrivit reprezentanților Primăriei municipiului Ungheni, este o lucrare complexă, iar tehnologia de executare a lucrărilor presupune o perioadă mai îndelungată. Lucrările de reparație urmează să fie finalizate la mijlocul lunii decembrie. Până atunci, va fi funcțională, alternativ, doar o parte a podului, cealaltă fiind în reparație.\n\nReparația podului, precum și a străzii paralele cu Ștefan cel Mare, cu lungimea de 850 metri, este posibilă, grație proiectului „Modernizarea infrastructurii rutiere municipale pentru revitalizarea economică sustenabilă”, implementat de Agenția de Dezvoltare Regională Centru, în coordonare cu Ministerul Infrastructurii și Dezvoltării Regionale. Valoarea totală a proiectului e de peste 16 milioane 250 mii de lei, dintre care 86,5% – din sursele financiare ale Fondului Național pentru Dezvoltare Regională și Locală (FNDRL), restul fiind contribuția Primăriei Ungheni.\n\nPodul respectiv a fost dat în exploatare în anul 2000 și de atunci nu a fost reparat nici o dată.",
    "metadata": {
      "original_file": "Expresul_Ungheni_0063.html"
    }
  },
  {
    "title": "Ploile torențiale cu grindină au făcut prăpăd în mai multe raioane ale țării",
    "content": "Conform informaţiilor colectate din subdiviziunile teritoriale ale IGSU, ploile și vântul puternic înregistrate pe data de 8 iunie 2024 au provocat mai multe pagube în raioanele țării. Astfel, conform datelor raportate, mai multe hectare de terenuri agricole și livezi au fost afectate în localitățile din raioanele Soroca, Edineț, Ungheni, Nisporeni și Strășeni.\n\nÎn raionul Ungheni, satul Măcărești în urma ploilor torențiale cu grindină, au fost afectate circa 11 hectare de viță-de-vie, 12 hectare de floarea soarelui, 10 hectare de porumb și 20 hectare de grâu.\n\nPrecipitațiile cu grindină și vânt puternic au distrus circa 280 hectare de porumb în raionul Soroca. Tot aici, precipitațiile au afectat 43 hectare de livezi, circa 130 hectare de floarea soarelui, precum și circa 80 hectare de terenuri agricole cu semănături.\n\nDe asemenea, rafalele de vânt puternic au deteriorat acoperișul Centrului de plasament temporar pentru persoane cu dizabilități din satul Bădiceni, raionul Soroca. Aici, vântul a smuls și a deteriorat circa 204 foi de ardezie, 160 m2 lambriu din lemn și 2 m3 cherestea.\n\nTot, pe data de 8 iunie, în raionul Nisporeni, în localitățile Bărboieni și Soltănești, ploile torențiale cu grindină ai nimicit 24 hectare de livezi și 26 hectare de viță-de-vie.\n\nComisiile pentru situații excepționale raionale lucrează în raioanele unde au fost înregistrate prejudicii pentru evaluarea pagubelor materiale.",
    "metadata": {
      "original_file": "Expresul_Ungheni_0126.html"
    }
  },
  {
    "title": "Alegem Președintele!",
    "content": "După 1989 s-au perindat în spațiul electoral al ei, președinți de diferite culori politice. Primul „revoluționar” ales în funcție de președinte a fost Ion Iliescu, care a negat factorul reunirii. Dacă concurenții lui Ion Rațiu și Radu Câmpeanu aveau viziuni democratice, primul rămânea exponentul nomenclaturii comuniste. Al doilea președinte cu o prestație științifică, nu a făcut față politicului românesc, fiind lovit totodată de așa-numitele mineriade. Cel de-al treilea, Traian Băsescu (acceptat de electoratul R. Moldova), a fost demis de Parlament de 2 ori, ieșind învingător în ambele. Actualul, Klaus Iohannis, a dezamăgit prin insuficiența de comunicare și nu numai. Actualii candidați la Cotroceni, unul are probleme cu diploma de studii, altul cu plagiatul, al treilea propagă misticismul (stării iraționale)… România de la începuturile ei (1859) a fost și este integrată în spațiul european. Izolarea ei este exclusă.",
    "metadata": {
      "original_file": "Unghiul_0224.html"
    }
  },
  {
    "title": "Locuitorii satului Hîrceşti sunt îndemnați să contribuie la crearea unui nou muzeu al satului",
    "content": "Locuitorii satului Hîrceşti sunt îndemnați să contribuie la crearea unui nou muzeu al satului. Astfel, toți cei care au în casă obiecte sau lucruri vechi de valoare pot să le ducă la Căminul Cultural sau la Biblioteca Publică Hîrcești.\n\n„Avem cu toții în casă comori ascunse de timp, de aceea invităm pe toți locuitorii să contribuie la crearea unui nou muzeu. Muzeul va avea drept scop informarea tinerei generații despre cum au trăit strămoșii noștri și ce obiecte și ustensile au utilizat cândva”, spune Valentina Slovineanu, bibliotecara din localitate.\n\nPotrivit Valentinei Slovineanu, inițiativa de a colecta obiecte vechi pentru muzeul satului vine din partea administrației publice locale. Muzeul va fi deschis în incinta Căminului Cultural din localitate, spuprafața acestuia acestuia urmează să fie stabilită ulterior. ”Deja câțiva locuitori din sat sunt de acord să doneze pentru muzeu o lampă veche, o covată și alte obiecte”, am mai spus bibiliotecara din sat.\n\nMenționăm că la moment în localitate mai exită un muzeu care se află în incinta Gimnaziului Hîrcești.",
    "metadata": {
      "original_file": "Expresul_Ungheni_0258.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0361.html"
    }
  },
  {
    "title": "Între Primăria municipiului Ungheni și Universitatea Tehnică din Moldova a fost semnat un acord de colaborare",
    "content": "După mai bine de zece ani de colaborare a Primăriei municipiului Ungheni cu Universitatea Tehnică din Moldova, prin realizarea unui număr impunător de proiecte, relațiile dintre cele două instituții au fost oficializate prin semnarea unui acord de colaborare.\n\nEvenimentul a avut loc pe 13 noiembrie, în cadrul Forumului Primarilor, organizat de Inițiativa „Primarii pentru Creștere Economică” și „EU4Moldova: Regiuni-cheie”, a fost semnat Acordul de colaborare, care are ca obiectiv stabilirea unei cooperări interinstituționale între cele două părți în vederea susținerii de proiecte de cercetare și dezvoltare, de infrastructură inteligentă, digitalizare, mobilitate urbană, gestionarea resurselor naturale, turismul sustenabil și altele. „ E un acord binevenit pentru ambele părți. Colaborarea noastră a început mult mai devreme, înainte de semnarea acordului, însă se simțea necesitatea și a unei prevederi legale”, a specificat în cadrul semnării acordului, Vitalie Vrabie, primarul municipiului Ungheni.\n\nPrin semnarea acordului, reprezentanții celor două instituții s-au angajat să organizeze acțiuni comune, să facă schimburi periodice de informații, să inițieze proiecte comune de cercetare care să abordeze probleme locale, să organizeze conferințe și ateliere de lucru pe teme de interes comun. Scopul acordului este de a dezvolta inițiative comune care să promoveze educația și dezvoltarea locală sustenabilă prin organizarea de evenimente, conferințe, expoziții care să implice atât studenții și profesorii, cât și comunitatea locală.\n\nAcordul de colaborare dintre Universitatea Tehnica a Moldovei (UTM) și Primăria municipiului Ungheni stabilește o bază solidă pentru o cooperare interinstituțională ce urmărește să sprijine proiecte ambițioase în domenii esențiale precum cercetarea și dezvoltarea, infrastructura inteligentă, digitalizarea, mobilitatea urbană, gestionarea resurselor naturale și turismul sustenabil. Prin acest parteneriat, universitatea își reafirmă rolul de lider în educația tehnică și de promotor al inovării, aducând expertiza și cunoștințele sale în sprijinul unei dezvoltări regionale sustenabile. „Parteneriatul cu Primăria municipiului Ungheni vine să confirme poziția UTM ca instituție academică de încredere, care se implică activ în sprijinul dezvoltării locale și regionale. Prin resursele sale de cercetare și expertiză în domenii tehnice esențiale, UTM, este pregătită să ofere soluții inovatoare și să contribuie activ la proiecte ce vor transforma municipiul Ungheni într-un model de dezvoltare sustenabilă și inteligentă. Acest parteneriat demonstrează angajamentul universității de a folosi cunoștințele tehnice și inovația în beneficiul comunităților locale și pentru crearea unui viitor mai sustenabil”, se arată într-o postare pe pagina de facebook a Universității.\n\nUTM și Primăria municipiului Ungheni și-au asumat o serie de angajamente menite să aducă beneficii pentru comunitatea locală și să răspundă provocărilor actuale prin organizarea de acțiuni comune pentru a sprijini implementarea unor soluții inovative la problemele comunității. Acestea presupun schimburi periodice de informații și bune practici, inițierea de proiecte comune de cercetare, organizarea de conferințe și ateliere de lucru, care vor aduce împreună specialiști din diferite domenii pentru a împărtăși soluții și a crea asociații.",
    "metadata": {
      "original_file": "Expresul_Ungheni_0034.html"
    }
  },
  {
    "title": "Școlile vor economisi energia electrică și termică. Indicațiile ministerului",
    "content": "Ministerul Educației și Cercetării (MEC) a îndemnat toate instituțiile de învățământ să implementeze măsuri eficiente pentru raționalizarea consumului de energie, în condițiile stării de urgență, declarată pe întreg teritoriul țării. Măsurile vizează reducerea cheltuielilor de energie, în special în contextul crizei energetice, transmite IPN.\n\nÎntr-un comunicat oficial, MEC recomandă instituțiilor de învățământ să „oprească iluminarea fațadelor clădirilor și a instalațiilor decorative de sărbători (precum luminițele de Revelion)”, pentru a economisi energie. De asemenea, este recomandat „să fie redusă temperatura în școli cu 1-2 grade Celsius, menținând totuși confortul necesar în sălile de clasă” și „să fie utilizată în mod econom energia electrică și termică prin oprirea echipamentelor și a luminării în sălile neutilizate”, se menționează în apelul MEC.\n\nMinisterul cere managerilor instituțiilor de învățământ să informeze „personalul didactic, elevii și părinții despre necesitatea economisirii energiei”, astfel încât toți să contribuie la reducerea consumului în perioada de criză.\n\nAceste măsuri fac parte dintr-o serie de recomandări guvernamentale care urmăresc să reducă impactul crizei energetice asupra instituțiilor publice și să sprijine eforturile naționale de economisire a resurselor în contextul actual.",
    "metadata": {
      "original_file": "Unghiul_0418.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0048.html"
    }
  },
  {
    "title": "Accident grav la Ungheni. O persoană a ajuns la spital",
    "content": "Un accident grav s-a produs pe data de 1 aprilie curent la Ungheni. Două automobile au fost grav avariate, iar un conducător auto a fost transportat la spital.\n\nPotrivit ofițerului superior de presă al IP Ungheni, Cristina Vicol, polițiștii din Ungheni au fost sesizați în seara zilei de 1 aprilie, precum că pe o stradă din localitate s-a produs un accident rutier, transmite stiri.md.\n\nAjunși la fața locului, oamenii legii au stabilit preliminar că, pe strada Ștefan cel Mare din municipiul Ungheni, un automobil de model Mercedes E220, condus de un tânăr în vârstă de 22 de ani, efectuând o manevră de depășire, a lovit lateral stânga – față un autoturism de model Nissan Qashqai.\n\nÎn urma loviturii, automobilul Mercedes a derapat de pe partea carosabilă fiind proiectat într-o bordură și pilon de iluminat. Drept urmare, șoferul Mercedesului a fost transportat la Spitalul Raional Ungheni pentru îngrijiri medicale necesare. Celălalt șofer nu a avut de suferit.\n\nPotrivit Elvirei Stati, directoarea interimară a Spitalului Raional Ungheni, la această oră starea pacientului este de gravitate medie spre stabilă.\n\nAmbii conducători auto au fost testați cu aparatul Drager, rezultatul fiind de 0.00 mg/l alcool în aerul expirat. Pe acest caz polițiștii au inițiat o anchetă pentru stabilirea tuturor circumstanțelor producerii accidentului rutier.",
    "metadata": {
      "original_file": "Expresul_Ungheni_0171.html"
    }
  },
  {
    "title": "52% din absolvenții de licee și-au continuat studiile în Moldova, anul acesta",
    "content": "Mai mult de jumătate din toți absolvenții de licee din țară, adică 51,64% din rândul celor care au susținut BAC-ul în 2024, au fost înmatriculați în instituții de învățământ superior din Moldova. Tinerii au ales să facă studii de licență preponderent în business, administrare și drept. Doar 2% de studenți au fost înmatriculați la matematică, statistică și științe ale naturii. Despre aceasta a comunicat ministrul educației și cercetării, Dan Perciun, la o întâlnire cu rectorii, transmite IPN.\n\nPentru admiterea din anul viitor, ministerul își propune o creștere de până la 60% a liceenilor care aleg să urmeze studii de licență în Republica Moldova. „Există un potențial foarte mare, nevalorificat și trebuie să ne țintim mai bine eforturile în anul viitor, pentru a convinge tinerii să acceadă la universitățile din țară”, a spus Dan Perciun.\n\nÎn anul 2024, la studii superioare de licență au fost înmatriculate 16 345 de tineri, cu 6,7% mai mult comparativ cu anul trecut. Creșterea admiterii a fost înregistrată și la studii superioare de master, unde au fost înmatriculate 5 713 persoane, cu 10 % mai mult comparativ cu 2023.\n\nȘtiințele educației rămân în topul ramurilor de studii după media de admitere, fiind pe locul patru. Pe primele trei poziții se mențin specialitățile din domeniile de sănătate cu 8,51, matematică și statistică – 7,98, științe chimice – 7,97.",
    "metadata": {
      "original_file": "Unghiul_0419.html"
    }
  },
  {
    "title": "Tinerii din raionul Ungheni se pot înscrie la un curs gratuit de „Termoizolare a clădirilor”",
    "content": "Louitorii raionului Ungheni se pot înscrie la un curs gratuit de „Termoizolare a clădirilor”. Acesta va fi organizat la Chișinău în perioada 2-13 decembrie, scrie moldpres.md.\n\nDirectorul Agenției Naționale pentru Ocuparea Forței de Muncă (ANOFM), Raisa Dogaru, a subliniat că în baza de date a instituției sunt disponibile peste 1 200 de locuri vacante în domeniul construcțiilor.\n\n„Îndemnăm toți doritori să aplice la acest curs pentru a deprinde cunoștințele necesare în domeniu. Este foarte important să ajutăm persoanele să-și găsească un loc de muncă, iar acest lucru va fi realizat mult mai simplu dacă beneficiarii vor deține cunoștințe de formare în domeniu. ANOFM, prin intermediul subdiviziunilor teritoriale, realizează un șir de măsuri pentru a facilita angajarea cetățenilor în câmpul muncii, iar acest curs va crește perspectiva de încadrare în câmpul muncii”, a spus Raisa Dogaru.\n\nLa curs se pot înscrie persoanele cu vârstele cuprinse între 18 și 34 de ani, care locuiesc în unul dintre următoarele raioane: Bălți, Edineț, Soroca, Orhei, Chișinău sau Ungheni. Înscrierile pot fi făcute pe adresa: https://t.ly/aJfA6. Termenul limită este 27 noiembrie.\n\nCursul este organizat în cadrul proiectului „Promovarea angajării tinerilor în Moldova”, finanțat de Ministerul Federal al Cooperării Economice și Dezvoltării din Germania (BMZ) și implementat de GIZ, în parteneriat cu Agenția Națională pentru Ocuparea Forței de Muncă. Inițiativa își propune să ofere tinerilor din Moldova oportunități de dezvoltare profesională și integrare pe piața muncii.",
    "metadata": {
      "original_file": "Expresul_Ungheni_0035.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0049.html"
    }
  },
  {
    "title": "O delegație din Statele Unite ale Americii a efectuat o vizită de lucru la Ungheni",
    "content": "La sfârșitul lunii martie, o delegație pe domeniul agricultură, turism și sisteme de irigare din Carolina de Nord, Statele Unite ale Americii, a întreprins o vizită de lucru în raionul Ungheni.\n\nPentru început, membrii delegației au discutat cu conducerea raionului Ungheni, unde au fost enumerate mai multe probleme ce ține de sectorul agrar din regiune, dar și de perspectiva unor colaborări. „Atenția noastră este îndreptat către sectorul agrar, un sector care care este bine remunerat, însă lipsesc specialiști. Dacă vorbim de viziunea Consiliului raional pe următorii cinci ani de zile, atunci voi enumera câteva prorități: apă accesibilă pentru localitățile noastre, construirea unui parc industrial și împădurirea raionului”, a menționat Dionisie Ternovschi, președintele raionului Ungheni.\n\nUlterior, discuțiile au continuat la Colegiul Agroindustrial din Ungheni, într-un dialog deschis dintre experți locali în agricultură, experți americani, elevi și profesori, cu genericul „Formarea talentelor în agricultură și turism”. Dialogul a fost realizat de GEN Moldova, Consiliul raional Ungheni, Universitatea Tehnică din Moldova în parteneriatul strategic cu USAID în cadrul Proiectului Competitivitate și Reziliență Rurală, ANTRIM, Clusterul Turistic Regional Tinutul de Vest, Colegiul Agroindustrial Ungheni.\n\nÎn cadrul acestei activități, s-a discutat despre modele de conectare dintre instituții de învățământ în domeniu, interconectarea între clustere, formarea și pregătirea discipolilor de perspectivă în agricultură și dezvoltare de cluster și clusterizare.\n\n„Ne propunem să dezvoltăm potențialul instituției, de a fi cei mai atractivi pe piață în ceea ce privește domeniul agriculturii, dar și pe dezvoltarea agroturismului rural. Totodată, suntem deschiși de a ne familiariza cu specificul învățământului din universitățile din Carolina de Nord, dar și care sunt modalitățile lor de a atrage studenții la specialitățile agricole”, a menționat Ion Oboroc, directorul Colegiului Agroindustrial din Ungheni.\n\nÎn cadrul acestui eveniment, Ludmila Ursatiev, șefa Direcției Economie a Consiliului raional Ungheni a relatat despre experiența pe care a avut-o anul trecut în Carolina de Nord, dar a menționat și despre perspectiva turismului și agriculturii în raionul Ungheni. Despre formarea talentelor și oportunități în agricultură și industriile conexe, a vorbit Alexander M. „Sandy” Stewart, comisar adjunct pentru agricultură la Departamentul de Agricultură și Servicii pentru Consumatori din Carolina de Nord, iar despre experiența americană în comercializarea produselor agricole a vorbit celor prezenți Peter Thornton, director al Departamentului de\n\nAgricultură și Servicii pentru Consumatori din Carolina de Nord.\n\nDe menționat că activitatea s-a desfășurat în cadrul activităților locale ale Delegației pe Agricultură, Turism și Sisteme de Irigare care vine odată cu semnarea acordului între țări pentru a fortifica relațiile în cadrul acestui Parteneriat Bilateral Carolina de Nord, SUA – Republica Moldova.",
    "metadata": {
      "original_file": "Expresul_Ungheni_0170.html"
    }
  },
  {
    "title": "Un vot pentru România de mâine",
    "content": "La 27 august 1991 a fost votată Declarația de Independență a R. Moldova față de Imperiu, mai întâi în Parlament, apoi în Piața Marii Adunări Naționale de cei mai mulți. A fost primul pas spre reîntregirea Țării – România. Dar, în ritm grăbit, calea spre unificare a românilor a fost oprită de declanșarea războiului pe Nistru (1991-1992) de către Federația Rusă. E mult de spus despre „patriotismul” politicienilor după autodizolvarea Primului Parlament. Adevărul este însă că atât politicienii de la Chișinău, cât și cei de la București au neglijat cu bună conștiință adevărul istoric al poporului român. În toiul multiplelor alegeri de diferite nivele desfășurate pe ambele maluri ale Prutului, poporul român continuă să rămână singurul popor din Europa împărțit în două state. Prin votul nostru curent, suntem datori, ca niciodată, să consolidăm cursul salvării întregului neam românesc.Votul tău contează!",
    "metadata": {
      "original_file": "Unghiul_0225.html"
    }
  },
  {
    "title": "Primăria municipiului Ungheni a lansat campania „Fii mai bun de Crăciun”",
    "content": "Primăria municipiului Ungheni a lansat campania „Fii mai bun de Crăciun”. În cadrul acestei campanii vor fi colectate haine (pentru orice vârstă), care ulterior vor fi distribuite familiilor aflate în dificultate, persoanelor social-vulnerabil și cu venituri mici. Astfel, toți cei care doresc să contribuie la această campanie, au posibilitate să o facă la punctelele de colectare, dechise la trei adrese din oraș:\n\n”Stimați ungheneni, dacă aveți haine noi sau în stare bună, pe care nu le mai folosiți, aveți ocazia să faceți o binefacere. Aceste haine pot și e bine să ajungă la persoane care chiar au nevoie de ele. E simplu: începând cu ziua de luni, 4 decembrie, puteți aduce haine de orice mărime la una dintre cele trei adrese indicate pe afiș. Vă asigurăm că vor ajunge la destinație. Haideți să le creăm sărbători mai frumoase și o mică bucurie celor aflați în dificultate”, scriu reprezentanții primăriei pe rețelele sociale.\n\nMenționăm, că programul de lucru al punctelor de colectare este de la ora 09:00 până la 16:00.",
    "metadata": {
      "original_file": "Expresul_Ungheni_0259.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0360.html"
    }
  },
  {
    "title": "Doi tineri din Ungheni au fost reținuți pentru comercializarea drogurilor",
    "content": "Doi tineri, de 23 și 24 de ani, originari din Ungheni au fost reținuți în timp ce încercau să plaseze droguri în ascunzișuri din sectorul Rîșcani al capitalei de către Polițiștii Batalionului de Patrulare și Reacționare Operativă (BPRO) al Direcției de Poliție Chișinău.\n\nPotrivit informațiilor, asupra lor au fost găsite 41 de pachețele cu masă vegetală de culoare verde, asemănătoare cu marijuana și hașișul.\n\nDe asemenea, la ei a fost găsit un pistol de start de model „Ekol Firat Magnum”, 24 de cartușe de calibrul 9 mm și o bâtă din lemn.\n\nCei doi bănuiți au fost plasați în arest pentru 30 de zile. În cazul în care vor fi găsiți vinovați, aceștia riscă o pedeapsă cu închisoarea de la 7 la 15 ani.",
    "metadata": {
      "original_file": "Expresul_Ungheni_0062.html"
    }
  },
  {
    "title": "„Împreună reducem riscurile”. O nouă ediție a Școlii Securității s-a desfășurat la Ungheni",
    "content": "Nici ploaia de afară și nici noroiul, nu i-a împiedicat pe cele cinci echipe din raioanele Ungheni, Călărași și Nisporeni să participe, timp de două zile, la o nouă ediție a Școlii Securițății, cu genericul „Împreună reducem riscurile”. Aceasta este organizată de Inspectoratul General pentru Situații de Urgență (IGSU) al Ministerului Afacerilor Interne, în parteneriat cu Ministerul Educației și Cercetării al Republicii Moldova.\n\nAstfel, în perioada 29-30 mai, la Centrul Educațional din Ungheni, elevii de la trei licee din Ungheni, un liceu din Călărași și un liceu din satul Grozești, Nisporeni au luat parte la un șir de activități, probe teoretice și practice, incluzând probe de echipare, ștafete combinate, instruiri în acordarea primului ajutor medical, stingerea incendiilor folosind stingătoarele, dar și probe artistice, unde au putut să-și exprime creativitatea și spiritul de echipă.\n\n„Această competiție are scopul de a dezvolta spiritul de echipă și promovarea profesiei de salvator în rândul copiilor. În cadrul acestor probe, copiii demonstrează activitatea zilnică a pompierilor, de aceea contează foarte mult corectitudinea, viteza și reacția cu care sunt îndeplinite probele. Pe această cale ne dorim ca copii să transmită mai departe cele învățate în cadrul acestei școli a securități, dar și să respecte instrucțiunile de securitate și, de ce nu, poate, în viitor să îmbrățișeze cu onoare meseria de pompier”, a menționat Mihai Strat, șeful Serviciului Prevenție în cadrul Direcției Situații Excepționale din municipiul Ungheni.\n\nAnterior, timp de două săptămâni elevii au fost instruiți de către pompierii din localitățile de unde au venit, cum să facă față situațiilor de risc, ce acțiuni trebuie să întreprindă dar și au „furat” unele trucuri pe care doar pompierii le știu.\n\n„Mi-au plăcut foarte mult aceste instruiri, am aflat mai detaliat despre o meseria de pompier care s-a dovedit a fi o profesie grea. A fost o expriență frumoasă”, a spus Laur Cozma, elev la Liceul „Mihai Eminescu” din Ungheni.\n\nArina Arapan, elevă la Liceul „Mihail Sadoveanu” din Călărași, spune că i-a fost foarte complicat la început, dar pe parcursul antrenamentului s-a obișinuit, fiind ajutată de pompierii din Călărași. „Nu m-am așteptat că este atât de grea meseria de pompier. Când eram mică îmi doream să devin pompier, dar acum când am pus în practică am înțeles că este foarte complicat”, a spus ea.\n\nEchipele participante au fost ghidate cu devotament și profesionalism de către specialiștii IGSU, care au asigurat evaluarea obiectivă și competentă a cunoștințelor și abilităților participanților, oferindu-le în același timp sprijin și îndrumare la fiecare etapă.\n\nÎn urma competiției, au fost stabiliți câștigătorii. Astfel, locul I a fost obținut de echipa „Impact” de la Liceul „Gheorghe Asachi” din Ungheni, locul II – de „Torța Prometeu” de la Lliceul „Prometeu” din satul Grozești, Nisporeni și locul III i-a revenit echipei „Premium” de la Liceul „Mihail Sadoveanu” din Călărași.",
    "metadata": {
      "original_file": "Expresul_Ungheni_0127.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0272.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0337.html"
    }
  },
  {
    "title": "Foto / Centrul Perinatal din Ungheni a fost modernizat. Acesta a fost dotat cu echipament medical performant",
    "content": "Centrul Perinatal din cadrul Spitalului Raional Ungheni a fost dotat cu echipament medical performant, în valoare de peste patru milioane de lei. Noile utilaje au fost procurate și donate de către Fondul ONU pentru Populație (UNFPA), cu susținerea financiară a Marii Britanii, ca parte a răspunsului umanitar oferit guvernului în asigurarea sănătății sexuale reproductive pentru persoanele refugiate și populația locală. „Astfel de evenimente demonstrează că noi continuăm activ să modernizăm sistemul de sănătate, deoarece cetățenii noștri merită cele mai bune servicii medicale. De asemenea, și personalul medical merită condiții foarte bune de activitate ca să poată lucra în conformitate cu protocoalele și standardele internaționale”, a declarat Ala Nemerenco, Ministra Sănătății a Republicii Moldova, prezentă la eveniment.\n\n„Aș vrea ca fiecare femeie care vine aici să se simtă ca acasă și abia aștept să aud istorii frumoase despre nașterea în siguranță a femeilor din localitate, precum și a celor refugiate din Ucraina, pe care le-ați găzduit cu atâta generozitate”, a afirmat și Karina Nersesyan, reprezentanta rezidentă UNFPA în Moldova.\n\nCu susținerea partenerilor de dezvoltare, au fost dotate cu echipament medical modern, mobilier și consumabile unitatea de examinare ginecologică, două săli de nașteri, sala de trezire postoperatorie pentru femei, sala de resuscitare pentru nou-născuți, blocul operator central, sufrageria, saloanele mămicilor și a lucrătorilor medicali, precum și Secția de Transfuzie a Sângelui. Printre echipamentele donate se numără un ventilator neonatal, o masă de operație electrică cu 4 secțiuni, un monitor cardiac fetal cu cărucior, un compresor de aer pentru uz medical, un ecograf portabil și altele.\n\n„Chiar este o plăcere să muncim în condițiile actuale, având echipament medical modern, mai ales pentru noi, tinerii specialiști. Acum, datorită acestor dotări, locul de muncă a devenit mai atractiv, iar mămicile, cât și nou-născuții vor beneficia de asistență medicală mai performantă”, spune Gheorghe Caliga, tânăr specialist, medic obstetrician-ginecolog în cadrul Centrului Perinatal Ungheni.\n\nSvetlana Grosu este mămica a trei copilași, toți aduși pe lume prin cezariană la maternitatea din Ungheni. Cel mai mic membru al familiei s-a grăbit să vină la doar 35 de săptămâni. „A treia sarcină a fost mai dificilă, însă cu ajutorul medicilor, am reușit să aduc pe lume, deși prematur, copilașul. Suntem bine atât eu, cât și cel mic, iar condiițiile în care am născut și salonul în care ne aflăm ne asigură confortul necesar”, susține mămica.\n\nAnterior, cu susținerea Uniunii Europene, Centrul Perinatal din Ungheni a mai primit în gestiune o ambulanță de tip A, care va asigura transferul rapid al femeilor cu risc de complicații și naștere prematură către centre perinatale de nivel superior. „Pe parcursul anului 2023, la Centrul perinatologic de nivel 2 al raionului Ungheni s-au înregistrat 579 de nașteri și s-au născut 585 copii. Aceste cifre ne plasează, conform numărului de nașteri, pe locul IV la nivel raional, după Orhei, Edineț și Cahul. Noile echipamente ne vor oferi siguranță și calitate în acordarea asistenței obstetricale”, a precizat și Elvira Stati, directoarea interimară a Spitalului Raional Ungheni.\n\n„Noi suntem mândri că facem parte din acest proiect și am reușit să procurăm echipamente de ultimă generație de care vor beneficia atât femeile din Moldova, cât și refugiatele din Ucraina. Marea Britanie rămâne angajată ferm în finanțarea activităților umanitare, care contribuie la fortificarea rezilienței sistemelor naționale ale Republicii Moldova”, a spus Pippa Bown, Consilieră Umanitară, Ambasada Marii Britanii în Republica Moldova.\n\nÎn ultimii doi ani, UNFPA, în colaborare cu alți parteneri, sprijină eforturile Ministerului Sănătății în creșterea rezilienței Serviciului Național de Sănătate Perinatală din Republica Moldova. Intervențiile cheie din ultimii doi ani includ dotarea a 12 centre perinatale cu echipamente medicale moderne, furnizarea de echipamente și consumabile esențiale pentru băncile de sânge în unitățile de asistență medicală care oferă îngrijire obstetrică de urgență, livrarea unui număr de 29 de ambulanțe, îmbunătățirea mecanismelor de coordonare între centrele perinatale naționale și subnaționale, precum și instruirea profesioniștilor din domeniul sănătății în managementul cazurilor de urgențe obstetricale.",
    "metadata": {
      "original_file": "Expresul_Ungheni_0074.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0458.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0008.html"
    }
  },
  {
    "title": "Video / Doi vloggeri britanici au o fost în vizită la Ungheni și au rămas impresionați",
    "content": "Matthew și Julia sunt doi tineri din Marea Britanie care au dezvoltat un canal de YouTube, unde povestesc urmăritorilor lor virtuali despre destinațiile vizitate de ei în diferite colțuri ale lumii. Tinerii au ajuns pentru a doua oară în Republica Moldova, de data asta, vizitând regiunea Ungheni și descoperind frumusețile acesteia, dar și impactul pe care l-a avut asupra comunităților locale Programul „EU4Moldova: Regiuni-cheie”, finanțat de Uniunea Europeană și implementat de PNUD și UNICEF, scrie agora.md.\n\nDeși, au făcut cunoștință anul trecut cu Republica Moldova, cei doi vloggeri au avut ce descoperi și de această dată.\n\nMatt și Julia au vizitat mai multe destinații turistice naturale, istorice, economice și gastronomice din Ungheni, printre acestea fiind: rezervația „Plaiul Fagului”, muzeul din satul Pârlița, Crama Mircești, fabrica de covoare „Euro Yarns”, Gara Ungheni, havuzul pietonal din centrul Ungheniului și altele.\n\nVezi în video de mai jos cum a decurs vizita vloggerilor și Ungheniul văzut prin ochii lor:",
    "metadata": {
      "original_file": "Expresul_Ungheni_0131.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0264.html"
    }
  },
  {
    "title": "La Ungheni s-a vorbit despre oportunități educaționale și facilități profesionale pentru refugiați",
    "content": "Organizația „Tarna Rom” a desfășurat o sesiune informativă la Ungheni, unde au fost discutate și prezentate rezultatele, dar și impactele obținute în cadrul proiectului „Oportunități educaționale pentru copiii refugiați și facilități profesionale pentru adulți”.\n\nAstfel, la Centrul Temporar pentru Refugiați din Ungheni, de mai bine de cinci luni, un grup format din 11 copii și altul din 6 adulți refugiați din Ucraina, au învățat limba română. „Am avut un grup mixt de copii format din ucraineni și romi, care s-au integrat foarte bine. Cursul nu este obligatoriu, însă vine în ajutorarea celor care au găsit refugiu în țara noastră, să nu aibă bariere lingvistice și să se poată adapta ușor. ”, a menționat Nina Cușnir, coordonatoare principală în domeniul educației, din cadrul organizației.\n\nNatalia Ciocan, este profesoară la Liceul „Alexandr Pușkin, cu o experiență de predare a limbii și literaturii române de 20 de ani. De câteva luni, vine la Centrul temporar pentru refugiați unde predă limba română ucrainenilor adulți și copii. Ea a oferit o perspectivă detaliată asupra modului în care organizația abordează nevoile educaționale ale copiilor refugiați.\n\n„Am început cursul de la zero. Am avut rezultate destul de frumoase. Mă strădui să fac activitățile cât mai diverse și mai interesante pentru a le stârni participanților interesul.”, spune profesoara.\n\nLa rândul lor, refugiații au putut împărtăși experiențele lor, dar și rezultatele atinse în urma cursurilor. „Datorită faptului că avem un asemenea profesor, care ne predă lecțiile de limbă română într-un mod interesant, am început să înțelegem și să îndrăgim această limbă.”, ne spune Natalia, o refugiată din Kiev.\n\n„Mi-am dorit să învăț limba română, mai ales pentru faptul că, uneori oamenii nu vor să ne răspundă atunci când întreb în rusă. Acest lucru m-a motivat să învăț, iar acum mă simt mult mai bine, pentru că încep să înțeleg ce vorbesc alții în limba română, și acest lucru bucură. Poate nu înțeleg tot, dar câteva cuvinte și pot înțelege sensul propoziției sau întrebării”, spune și Olga, a altă refugiată din Nikolaev.\n\nPe lângă faptul că, grupul de adulți învață limba română, ei mai fac și cursuri de manichiură. „Este primul centru în care am reușit ca refugiații nu doar să învețe limba română, dar să învețe și o profesie, pentru a se integra mai ușor în câmpul muncii.”, spune Aliona Ciurari, coordonatoare de proiecte în domeniul muncii.\n\nAlexandru Gavriliță, șeful Agenției Teritoriale de Ocupare a Forței de Muncă Ungheni, a menționat că au fost situații în care refugiații, inclusiv romi, s-au adresat la Agenție pentru a-și găsi un loc de muncă. „Nu avem multe persoane refugiate angajate, deși ne-am străduit în permanență să-i informăm despre serviciile noastre. Ceea ce ține de proiectul respectiv, noi, ca instituție ce promovează politicile statului în domeniul ocupării forței de muncă, vedem că este o abordare destul de bună pentru refugiați, ca să poată să se încadreze mai ușor în câmpul muncii și în comunitate. Într-adevăr, ei întâmpină o barieră lingvistică, dar și unii angajatori au cerințe ca persoanele care doresc să se angajeze, trebuie să cunoască și limba de stat.”, a subliniat el.\n\nMenționăm că evenimentul a avut loc cu sprijinul Direcției Generale de Educație și Agenției de Ocupare a Forței de Muncă, și reprezentanții organizației UNHCR.",
    "metadata": {
      "original_file": "Expresul_Ungheni_0218.html"
    }
  },
  {
    "title": "Scumpiri în lanț: carnea de pasăre și unele produse lactate costă mai scump cu până la 5%",
    "content": "Mai multe tipuri de produse lactate și carnea de pasăre produsă în Republica Moldova s-au scumpit timp de o săptămână cu 2-5%. Fileul de pasăre de la cel mai mare producător de carne de pasăre, Floreni, a ajuns să coste 104 lei pentru un kilogram în una dintre cele mai mari rețele de magazine, cu peste 5% mai scump decât prețul vechi, transmite IPN cu referire la Mold-street .\n\nÎn cazul lactatelor, de exemplu, smântâna de 30% grăsime de la grupul JLC, cel mai mare producător de lactate, a ajuns să coste 30,20 lei pentru un ambalaj de 300 grame, cu 4,1% mai mult decât anterior.\n\nCu 2-4% s-au scumpit și alte produse lactate ale acestui producător.\n\nPotrivit sursei citate, scumpirile au loc în contextul în care, de la 1 decembrie 2024, s-au majorat cu aproximativ 33% tarifele la gazele naturale, iar de la 10 ianuarie 2025 au crescut cu circa 50% tarifele la energia termică și cu peste 70% prețurile reglementate la energia electrică. În consecință, au crescut costurile de producție ale producătorilor.\n\nUn alt factor este necesitatea de a majora salariile angajaților, în contextul creșterii cu 10% a salariului minim pe economie de la 1 ianuarie 2025.",
    "metadata": {
      "original_file": "Unghiul_0321.html"
    }
  },
  {
    "title": "O contabilă-șefă din Ungheni a fost condamnată la 12 ani de închisoare pentru o serie de escrocherii",
    "content": "Judecătoria Ungheni a pronunțat sentința într-o cauză penală deferită justiției de către Procuratura Anticorupție, Oficiul Nord, ce vizează acțiunile contabilei-șefe a unei Asociații de Economii și Împrumut din raionul Ungheni, învinuită de comiterea infracțiunilor de escrocherie, delapidare averii străine și cauzare de daune materiale prin înșelăciune.\n\nUrmărirea penală pe cauza penală nominalizată a fost exercitată nemijlocit de către Oficiul Nord al Procuraturii Anticorupție în perioada lunilor decembrie 2016 – ianuarie 2018.\n\nPotrivit materialelor cauzei, persoana condamnată a comis 15 fapte de escrocherie, 6 fapte de delapidare a averii străine și o infracțiune de cauzare a daunelor materiale prin înșelăciune, însușind în perioada anilor 2010-2016, de la persoanele care intenționau să depună mijloace bănești în conturile de depozit a Asociației de Economii și Împrumut, suma totală de 2 393 661 de lei.\n\nTotodată, a delapidat nemijlocit din conturile Asociației de Economii și Împrumut suma de 671 500 de lei, precum și a cauzat daune materiale la 66 de deponenți a Asociației de Economii și Împrumut în sumă totală de 2 443 535 de lei, pe care ultimii nu le-au putut recupera din motivul situației financiare precare a Asociației, cauzate de acțiunile ilicite ale vinovatei.\n\nUrmărirea penală în prezenta cauză penală a durat 1 an și 2 luni, iar judecarea cauzei a durat mai bine de 5 ani, deoarece cauza penală avea un caracter complex, fiind audiați în instanța de judecată 43 de martori, cât și 30 de părți vătămate, care au avut de suferit pagube financiare ca rezultat al acțiunilor inculpatei.\n\nAtât în cadrul urmăririi penale cât și pe parcursul cercetării judecătorești inculpata nu și-a recunoscut vinovăția în comiterea infracțiunilor incriminate și a pledat nevinovată.\n\nPrin sentință din 12 martie 2024, instanța a recunoscut inculpata vinovată de comiterea infracțiunilor de escrocherie, de delapidare a averii străine și de cauzarea daunelor materiale prin înșelăciune, stabilindu-i o pedeapsa definitivă prin cumul parțial al pedepselor cu închisoare pe un termen de 12 ani, cu executare în penitenciar pentru femei de tip semiînchis, cu privarea de a ocupa funcții în instituțiile bancare și Asociațiile de Economii și Împrumut pe un termen de 5 (cinci) ani.\n\nEste de menționat faptul că, pe unele episoade privind comiterea de către inculpată a infracțiunilor de escrocherie, delapidare a averii străine și cauzarea de daune materiale prin înșelăciune (art.190 alin. (2) lit.b), d), art.190 alin. (2) lit.d), 191 alin.(2) lit.d), art. 196 alin.(4) din Codul penal), prin sentință, instanța de judecată a constatat că a intervenit actul de amnistie și de prescripție aferent aplicării pedepsei penale, astfel pedeapsa fiind înlăturată.\n\nLa fel prin sentința nominalizată în privința inculpatei a fost aplicată măsura preventivă arestul, aceasta fiind luată sub strajă din sala de judecată.\n\nAcțiunile civile înaintate de părțile vătămate au fost admise, cuantumul despăgubirilor urmând să fie stabilit de instanța civilă.\n\nSentința nu este definitivă și poate fi atacată cu apel la Curtea de Apel Chișinău în termen de 15 zile.\n\nNotă : Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Expresul_Ungheni_0189.html"
    }
  },
  {
    "title": "O platformă - pilot pentru compostare comunitară va fi construită la Ungheni",
    "content": "În municipiul Ungheni va fi construită o platformă – pilot pentru compostare comunitară, datorită proiectului „Soluții inteligente și inovatoare pentru zonele rurale verzi și curate din Bazinul Mării Negre – Smart4Rural”. Proiectul, desfășurat pe parcursul a 26 de luni, își propune să promoveze gestionarea sustenabilă a deșeurilor biodegradabile și să creeze soluții prietenoase cu mediul.\n\nAstfel, în cadrul proiectului, 16 lăzi pentru compostare cu o capacitate de 6 metri cubi, alcătuită din trei secțiuni, au fost distribuite grădinițelor din Ungheni, dar și din satele Mănoilești, Valea Marea, Zagarancea, Costuleni. O parte din managerii instituțiilor preșcolare deja au început să inițieze procesul de compostare, cu toate că întâmpină o serie de provocări: de la amplasare, până la informații despre acest proces.\n\nEmilia Cucuruzac, directoarea grădiniței incluzive „Guguță” din municipiul Ungheni, ne-a spus că procesul de compostare a frunzelor se află abia la început și, deși se ciocnesc cu o serie de provocări, totuși această procedură este una benefică pentru instituție. La moment, potrivit ei, cea mai mare provocare este amplasarea lăzii de compostare. „Aceasta se află chiar la intrarea pe teritoriul grădiniței, ceea ce ar putea genera un anumit disconfort, creând mirosuri neplăcute. Dar planificăm să o mutăm în spatele grădiniței, unde avem mai mult spațiu”, explică directoarea. Totuși, ea consideră că această inițiativă are un mare potențial educațional și ecologic pentru copii, părinți și comunitate. „Noi sperăm că această inițiativă va spori interesul copiilor pentru a observa transformările care au loc în urma acestui proces natural. Îngrășământul rezultat din descompunerea frunzelor îl vom putea utiliza pe teritoriul grădiniței, pentru a planta flori. Este o idee nouă și urmează încă să ne mai documentăm, ca să înțelegem corect cum are loc acest proces”, a specificat Emilia Cucuruzac.\n\nLa grădinița – creșă „Tereza Sobolevschi”, procesul de compostare a frunzelor este abordat cu același interes, dar și precauție. Svetlana Gaiduc, directoarea instituției, spune că s-a asigurat și a amplasat lada în spatele instituției, pentru a nu se confrunta cu degajarea mirosului neplăcut. „Totuși avem unele frici legate de procesul de compostare, de mirosul degajat, de aceea avem nevoie de o claritate, de informații bine structurate. La moment, am început să analizăm rolul și importanța acestui proces și suntem curioși ce se va primi la final”, a menționat Svetlana Gaiduc, subliniind că acest proiect reprezintă o experiență valoroasă atât pentru copii, cât și pentru părinți, dar și cadrele didactice, deoarece oferă ocazia de a învăța împreună despre transformările naturale.\n\nGrădinița „Steluța” încă nu beneficiază de această ladă de compostare. „Trebuie de ținut cont de faptul că lada este foarte voluminoasă și amplasarea acesteia va fi de durată. Din păcate, nu prea dispunem de foarte mult spațiu la grădiniță și urmează să ne gândim bine unde să o amplasăm, pentru că trebuie să recunoaștem că procesul de compostare nu e unul tocmai plăcut. Am înțeles că urmează să fim instruiți pentru a înțelege exact tot acest proces”, spune Lucia Gavriliuc, directoarea grădiniței.\n\nDe menționat că, pe toată perioada implementării proiectului, vor fi realizate un șir de activități menite să contribuie la introducerea și implementarea unor soluții inovatoare și inteligente pentru perfecționarea managementului deșeurilor biodegradabile și protecția mediului.\n\nProiectul este implementat de către Primăria municipiului Ungheni (Republica Moldova) în parteneriat cu Primăria Tskaltubo (Georgia), Asociația ”Tehnopol” (România), Municipalitatea Rize (Turcia), Uniunea Oamenilor de Știință din Imereti „Spectri” (Georgia) și Centrul Regional de Dezvoltare Durabilă (Republica Moldova).",
    "metadata": {
      "original_file": "Expresul_Ungheni_0023.html"
    }
  },
  {
    "title": "Motorina oferită drept ajutor umanitar pentru fermierii afectați de secetă a ajuns la Ungheni",
    "content": "Cea de-a doua garnitură cu motorină oferită drept ajutor umanitar pentru fermierii afectați de seceta din anul 2022 a ajuns la Ungheni în după amiaza zilei de astăzi, 5 aprilie. Mai exact, este vorba de 26 de vagoane-cisterne cu 1317 tone de motorină. Informația a fost confirmată pentru deschide.md de către directorul Agenției Rezerve Materiale ai MAI, Marin Lisî.\n\nPotrivit oficialului, după ce trenul va ajunge la Ungheni, specialiștii vor lucra asupra procedurilor vamale și celor tehnice, după care vor fi schimbate boghiurile, astfel încât trenul să plece spre Căușeni, la baza petrolieră.\n\n„Reprezentanții Agenției vor lucra în regim non-stop și în zilele de weekend”, a precizat directorul ARM.\n\nSâmbăta, 6 aprilie, ar urma să înceapă măsurările denso-volumetrice și prelevarea probelor de laborator privind determinarea indicilor calitativi, după care va începe descărcarea și depozitarea motorinei.\n\nLa fel, în următoarea perioadă ar urma să înceapă pregătirile pentru încărcarea și trimiterea spre R.Moldova a ultimei garnituri cu motorină, în volum de 1346 tone.\n\nDe menționat că miercuri, 3 aprilie, prima garnitură cu 1336 tone de motorină, oferită de România fermierilor moldoveni în calitate de ajutor internațional extern de urgență, a fost descărcată și depozitată la baza petrolieră de la Căușeni.\n\nÎn total, România a donat Republicii Moldova 4 mii de tone de motorină. Astfel, în următoarea perioadă ar urma să ajungă alte două garnituri. Motorina nu a putut trece Prutul mai devreme din cauza faptului că autoritățile de la Chișinău nu aveau unde o depozita.",
    "metadata": {
      "original_file": "Expresul_Ungheni_0166.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0399.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0233.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0376.html"
    }
  },
  {
    "title": "Bunul-simț: a fi sau a nu fi",
    "content": "„Bunul simț este abilitatea de a vedea lucrurile așa cum sunt și de a face lucrurile așa cum ar trebui să se facă” – Josh Billihgs\n\nSe cunoaște că lucrurile bune între oameni se fac cu bună înțelegere, cu tact și bun-simț. Atunci când cineva ofensează, discriminează sau chiar brutalizează toate merg pe dos. Bunul-simț a devenit pentru unii ceva impropriu, atunci când se află în locurile publice, la locul de muncă sau poate în familie.\n\nDeseori o privire stranie, ironică sau un cuvânt spus nelalocul lui fac să sară scântei, să răbufnească spiritele de la o simplă deservire la cumpărături, în stradă sau în transportul public. Pentru a calma unele relații ostile între doi oameni, uneori intervin alți oameni pentru a aplana un conflict, alteori unii stau și privesc ca simpli spectatori, evident, gândindu-se că le lipsesc cei 7 ani de acasă. \n\n Chiar dacă timpurile sunt așa cum sunt și ne pun uneori pe jar este bine să lăsăm loc de buna ziua pentru cei din jurul nostru. Deși structurile europene vin cu suport financiar prin intermediul asociațiilor obștești, pentru a ne școlariza în aspect de atitudine socială, rezultatele încă se lasă așteptate. Un exemplu elocvent în acest sens l-am desprins asistând la un atelier de instruire psihologică într-un colectiv de muncă, la care fiecare participant urma să-și spună părerea despre anumite moment de conduită socială. Atunci când una din participante a încercat să reflecteze asupra unor momente reieșite din unele realități pe care le trăiește, a fost imediat apostrofată de altă participantă că nu e cazul să ne plângem, să ne lamentăm, dar să luăm lucrurile ca atare, sau să tăiem ca în curechi fără milă și careva empatie. \n\n Concluzia ar fi că bunul-simț vine totuși din familie, din cei 7 ani de acasă, de care depinde mai întâi respectul față de sine și apoi față de persoanele cu care interacționează. De fapt, bunul-simț și educația în primii 7 ani de viață, este rodul de mai apoi ce se datorează părinților, educatorilor și profesorilor. Bunul-simț și educația sunt armele esențiale ale unui om care fac mai plăcută și mai ușoară interacțiunea cu cei cu care intrăm în contact, în familie, la locul de muncă sau în stradă. În egală măsură, lipsa bunului-simț și a conduitei cu care venim de acasă sunt atât un avantaj, cât și un dezavantaj pentru noi și pentru cei din jur. O vorbă populară spune: „Cuvântul te ridică sau tot el te doboară și te pune cu moralul la pământ”. \n\n Să fim, așadar, mai buni, mai toleranți și mai înțelegători, pentru binele nostru și al celor care ne înconjoară. Așa cum spunea academicianul englez Thomas Huxley: „Orice adevăr, pe termen lung, este clarificat de bunul-simț”. Acest îndemn ne amintește că, în final, empatia și rațiunea sunt cele care ne ajută să navigăm prin provocările vieții și să contribuim la o societate mai armonioasă.",
    "metadata": {
      "original_file": "Unghiul_0161.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0531.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0024.html"
    }
  },
  {
    "title": "La Judecătoria Ungheni s-a desfășurat un proces de judecată mai neobișnuit",
    "content": "Un proces de judecată, simulat de 17 voluntari anticorupție ai CNA și ai Agenției de administrare a instanțelor judecătorești, s-a desfășurat la Judecătoria Ungheni în cadrul activităților prilejuite de Săptămâna Anticorupție. Din numărul total de voluntari au fost selectați șapte studenți de la facultatea de Drept care au jucat rolurile de judecător, procuror, avocat, inculpat, grefier și martor, toți fiind implicați în judecarea unui dosar de trafic de influență, scrie cna.md.\n\nPotrivit scenariului, o tânără care și-a obținut permisul de conducere prin fraudă a fost denunțată, iar procurorul care a reprezentat acuzarea i-a cerut instanței o pedeapsă sub forma celei mai mari amenzi, prevăzute de Codul Penal. Asta din cauza că tânăra, ajunsă pe banca acuzaților nu și-a recunoscut vinovăția, iar argumentele avocatului nu au ținut în fața magistratului. Martorii au avut și ei un rol-cheie în obținerea unei sentințe de condamnare. Aceștia au depus mărturii pertinente care au fost luate în calcul de instanță la pronunțarea sentinței.\n\nPreședintele Judecătoriei Ungheni, Vasile Șchiopu, s-a arătat mulțumit de prestația tinerilor, care au dat dovadă pe tot parcursul procesului de profesionalism și imparțialitate și au tratat echitabil toate părțile participante la proces. ”Acest proces poate servi un bun material practic de studiu, iar prestația voluntarilor anticorupție a fost la cel mai înalt nivel”, a menționat șeful instanței.\n\nÎn calitate de organizator, șeful Direcției Educație Anticorupție a CNA, Ion Pruteanu, a subliniat că implicarea tinerilor în asemenea inițiative demonstrează o dată în plus că ei sunt forța motrice a acestei țări: ” Sunt convins că tânăra generație are capacitatea de a mișca lucrurile spre bine. Au demonstrat și azi că pot judeca onest și corect, au o atitudine de intoleranță față de corupție și de aceea eu cred că, având această abordare sănătoasă, își vor putea exercita cu brio misiunea de oameni ai legii și de promotori ai dreptății”.\n\nEvenimentul de la Ungheni a finalizat cu o masă rotundă, la care s-a discutat cu magistrații despre meseria de judecător, despre culisele profesiei și despre necesitatea de a judeca drept și imparțial orice caz ajuns pe masa instanței.\n\nAtelierul de lucru „Simulăm, învățăm, rămânem integri” este o acțiune orientată pe promovarea și fortificarea culturii integrității și atitudinii pro-active în rândul tinerilor, precum și pe consolidarea eforturilor comune pentru diminuarea fenomenului corupției în întreaga societate.",
    "metadata": {
      "original_file": "Expresul_Ungheni_0408.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0474.html"
    }
  },
  {
    "title": "VIDEO / O replică a Mănăstirii Putna a fost sfinţită la Ungheni",
    "content": "Prima biserică românească, o replică a Mănăstirii Putna, a fost sfinţită la Ungheni. Biserica a fost ridicată în urma înfrățirii dintre Protopopiatul Iași și cel de Ungheni.\n\nIniţiativa înălţării bisericii din oraşul Ungheni a luat naştere în 2018, iar doi ani mai târziu au și început lucrările de construcţie. Iar pe 29 septembrie, lăcaşul cu hramul Sfinţilor Ierarhul Iosif cel Milostiv, Gherasim din Kefalonia și Teofil cel Nebun pentru Hristos, şi-a deschis uşile pentru creştini.\n\n„Biserica Sfântul Ierarh Iosif cel Milostiv, este un vis mai vechi al românilor de aici din Ungheni pentru că în 1991, când a fost podul de flori a apărut dorinţa ca cei de aici trecând pentru câteva zile în românia şi văzând ctiroiile ştefanine să-şi dorească să se construiască aici o biserică în stil arhitectonic ştefanian. Cu ajutorul lui Dumnezeu va fi şi pictată. Ne-am dorit foarte mult să o sfinţim cât mai curând pentu a putea începe slujbele în acest sfânt lăcaş”, a menționat Gabriel – Andrei Gherasă, parohul bisericii.\n\nSlujba de sfinţire a fost oficiată de către un sobor de preoţi, care au precizat că au fost martorii unui moment istoric.\n\n„Noi suntem mulţumiţi de ceea ce părintele Gabriel face, dar face cu ajutorul Înaltpresfinţitului Teofan care l-a ajutat foarte mult. A avut multă răbdare şi multă dragoste că a vrut să construiască această biserică destul de măricică şi frumoasă”, ÎPS Petru, arhiepiscopul Chişinăului, mitropolitul Basarabiei și Exarh al Plaiurilor.\n\n„Este prima biserică românească aici la noi în Ungheni. Este o aşteptare de zeci de ani. Au fost multe tentative de a deschise o asemenea biserică, dar de data aceasta cu ajutorul lui Dumnezeu s-a reuşit. Şi cu ajutorul oamenilor buni s-a reuşit ridicare aacestei biserici”, a menționat și Tudor Gavriliuc, secretarul Consiliului municipal Ungheni.",
    "metadata": {
      "original_file": "Expresul_Ungheni_0058.html"
    }
  },
  {
    "title": "Raionul Ungheni se află în top 5 regiuni cu cei mai mulți consumatori de droguri",
    "content": "Autoritățile confirmă că în Republica Moldova consumul de droguri ia amploare. Sursele de livrare a stupefiantelor se multiplică şi diversifică iar tot mai mulţi tineri cad pradă acestui flagel. Doar anul trecut, la Dispensarul Republican de Narcologie erau în evidenţă aproape 12 mii de persoane consumatoare de substanțe narcotice. În realitate, numărul celor dependenți este mult mai mare, iar specialiştii susţin că, în jurul unui consumator, mai sunt aproape zece care nu cer ajutorul medicilor, scrie tvr.md.\n\nPotrivit Poliţiei, în raionul Ungheni sunt 272 de persoane care consumă substanțe narcotice, în timp ce, cei mai mulţi consumatori de droguri, peste 8 mii, sunt în Chişinău. La Bălți, sunt peste 700 în evidență iar puţin peste 300 de consumatori de droguri sunt în raionul Anenii Noi şi Ialoveni:\n\nCele mai periculoase droguri sunt cele sintetice iar specialiştii confirmă că au consecinţe dezastruoase. Conforrm datelor din 2022, în evidenţa Dispensarului Republican de Narcologie erau aproape 12 mii de consumatori de substanţe interzise.\n\nPotrivit Dianei Fetco, şefa, Secției Comunicare și Protocol, Inspectoratului General de Poliție, cele mai multe persoane care sunt implicate în schemele cu droguri au vârstele curpinse între 18 şi 24 de ani, dar şi de la 30 de ani în sus. Majoritatea sunt la prima abatere.\n\nÎn prezent, la dispensar se tratează 250 de persoane dependente de droguri. Medicii susţin că un consumator se consideră tratat abia după 12 luni sau poate chiar şi mai mult. În incinta dispensarului este şi centrul de reabilitare, unde consumatorii pot beneficia de tratament de recuperare.\n\nConform spuselor Alionei Ovcearenco, reprezentanta Dispensarului Republican de Narcologie, pacienții trec iniţial prin etapa de dezintoxicare. „Pentru a elimina din organismul consumatorului resturile de substanţe, pentru a restabili starea fizică şi a diminua atracţia”, subliniază dânsa. De asemenea este activat şi tratamentul de susţinere – tratament cu metadonă şi boprenofim. Pentru a menţine starea fizică şi psihică. Aceste are scopul de a elimina efectul euforic al medicamentelor.\n\nSpecialiştii de la Centrul Comunitar de Sănătate Mintală susţin că serviciile medicale şi psihosociale trebuie întărite. Accentul ar trebui pus mai mult pe programele de reabilitare, recuperare și de prevenire a recăderilor. De aceea, în Parlament a fost creat un grup de lucru pentru dezvoltarea unui concept referitor la problema consumului de droguri.\n\nFenomenul consumului drogurilor are efecte nu doar asupra sănătăţii consumatorilor, dar şi în întreaga societate. Pe lângă consumatori, există alte sute de persoane care comit infracţiuni legate de droguri. Poliţia susţine că sunt puse în circulație toate tipurile de droguri, majoritatea aduse prin contrabadă. Doar anul trecut, Serviciul Vamal a descoperit 44 de cazuri.\n\n„Se atestă mai mult un drog sintetic care se numeşte PVP. Deci, acest drog, potrivit specialiştilor, este unul mai fatal. Se vinde la un preţ mai rezonabil şi sunt atrase mai multe persoane din rândul tineretului. În prezent, sute de kilograme de droguri sunt depozitate la Vamă și Politie”, a declarat Ion Bădilă, reprezentant al Serviciului Vamal.\n\nMenționăm că în ajutorul consumatorilor de narcotice vin şi organizaţiile nonguvernamentale cum ar fi cei de la organizatia – Iniţiativa Pozitivă. Doar anul trecut, au beneficiat de tratament peste 2300 de consumatori de droguri. Asociaţia Iniţiativa Pozitivă pune la dispoziţia celor aflați in evidență dispozitive verificate și sterile.\n\n„Noi le punem la dispoziţie instrumente: seringi, prezervative, consultaţie cu specialiştii care pot vorbi despre pericol. Aceste servicii pot fi obţinute în cadrul organizaţiei noastre, la oficiu nostru, dar şi de la aparate,” a menționat Ruslan Poverga, directorul Asociaţiei Iniţiativa Pozitive.\n\nÎn 2021 au fost descoperite peste 800 de infracţiuni de trafic de droguri, pe tot teritoriul Republicii Moldova. Pedeapsa pentru cei vinovație este închisoarea, de la 7 la 15 ani.",
    "metadata": {
      "original_file": "Expresul_Ungheni_0371.html"
    }
  },
  {
    "title": "Festivalul raional al obiceiurilor și tradițiilor de iarnă „După datina străbună” a ajuns la a 37-a ediție",
    "content": "În ajun de Crăciun pe stil nou, alaiul format din colectivele artistice din raion, au pornit, la pas, din Piața Independenței până la Palatul de Cultură, atrăgând privirile unghenenilor prin ținuta vestimentară specifică, prin dans și cântece tradiționale și energia debordantă. Pe 24 decembrie, la Ungheni s-a desfășurat Festivalul raional al obiceiurilor și tradițiilor de iarnă, „După datina străbună”, ajuns la a 37-a ediție.\n\nPe scena Palatului de Cultură au urcat și au evoluat colective artistice din raionul Ungheni, care au încântat publicul prin colinde și urături specifice tradițiilor de iarnă. De asemenea, au realizat dramatizări populare și jocuri cu măști zoomorfe, prezentând tradiţiile şi obiceiurile sărbătorilor de iarnă culese din localitatea lor.\n\nAnsamblul folcloric „Prutenii” din Măcărești a impresionat prin prestația lor, aducând în prim-plan obiceiuri locale precum capra, ursul, cerbul și un obicei inedit – cocostârcul. Mihail Ganga, conducătorul artistic al ansamblului „Prutenii”, a subliniat importanța păstrării și promovării tradițiilor. „Este de datoria noastră ca să le promovăm și să le menținem așa cum au fost păstrate, până astăzi, cu sfințenie de către băștinașii noștri.”, spune Mihail Ganga, conducătorul artistic al ansamblului „Prutenii”.\n\nTeatrul dramatic „Nunta țării” de la Costuleni a adus în atenția spectatorilor prezenți la eveniment, un obicei autentic din localitate, cu rădăcini străvechi. Eudochia Goian, profesoară de istorie și conducătoare artistică, în urma unor cercetări, a menționat că această dramatizare a venit de la Prisăcani, România. „Acolo și până în ziua de azi se practică acest teatru popular, iar cuvintele și textul sunt practic identice”, a menționat ea, după care adaugă: „De fapt, în acest teatru popular se intercalează câteva piese, cum ar fi nunta țărănească și cea haiducească. Iar de aici i se trage și denumirea de „Nunta Țării”. Fiecare personaj are o ținută vestimentară deosebită, dar și culori specifice”.\n\nCel mai probabil, „Nunta Țării” are în jur de 100 de ani de când se practică la Costuleni. „Noi încercăm să o păstrăm, să o menținem. Câteodată, ne reușește, alteori mai puțin. Anul acesta ne-a reușit datorită implicării și contribuției financiare a mai multor persoane din localitate, care ne-au ajutat pentru a achiziționa materialele necesare pentru costumație, iar o familie din sat le-a și confecționat. Noi ne străduim să facem tot posibilul să nu se piardă, deoarece este ceva unic și deosebit pentru localitatea noastră, și nu doar.”, a mai spus Eudochia Goian.\n\nVeche de sute de ani – „Malanca” – o tradiție respectată și promovată de către petreșteni, acest obicei e diferit faţă de multe alte tradiţii de iarnă, prin multitudinea de personaje, costumele și măștile neobişnuite în care este deghizată ceata flăcăilor. Olesea Lazariuc, directoarea Casei de Cultură din Petrești spune că, anterior, o parte din personaje erau vopsite pe față. „Am găsit o fotografie de prin anii 60, în care personajele purtau măști. Iată că, de vreo patru-cinci ani am preluat și noi vechiul obicei de a purta măști și a renunța la murdăritul pe față. Anul acesta, chiar m-a surprins plăcut interesul tinerilor din localitate, care au venit organizat să se implice în acest frumos obicei. Am avut ani, în care nu prea aveam tineri pe care să-i implicăm și chiar ne punea în gardă faptul că, acest obicei, încet-încet se va pierde. Dar iată că, anul acesta, tinerii s-au mobilizat într-un număr impunător, încât nu prea aveam costumație pentru toți. Recent, au fost cusute costumele și ne propunem să mai coasem un rând de haine pentru evenimente, iar rândul acesta de costume, să fie pentru ieșit în sat. Ne străduim să păstrăm acest obicei transmis din străbuni.”, a menționat ea.\n\nSilvia Zagoreanu, directoarea generală a Centrului de Conservare și Promovare a Patrimoniului Cultural Imaterial din Republica Moldova, a subliniat importanța, păstrarea și promovarea obiceiurilor de iarnă: „În ceea ce privește obiceiurile sărbătorilor de iarnă, raionul Ungheni se face remarcat prin două obiceiuri importante, care merită promovate și savgardate. Este vorba de „Malanca” care se întâlnește la Petrești, Pîrlița și Gherman. Cel de-al doilea, unic în felul său și, pe care ne dorim să-l promovăm este „Cocostârcul” de la Măcărești. Până la urmă, toate sunt importante, colindele tradiționale, pe care îndemnăm de fiecare dată să le dați atenție anume celor din localitate, păstrate de la bătrâni.”, a mai subliniat Silvia Zagoreanu.\n\nPrezent la festival, Dionise Ternovschi, președintele raionului Ungheni, a apreciat, la rându-i, faptul că, tradițiile și obiceiurile sunt păstrate la Ungheni. „Acest festival scoate în evidență, de fapt, ceea ce suntem noi. Este un festival care arată trecutul nostru, face legătură cu prezentul și se uită, cu perspectivă, în viitor. De aceea, mă bucură faptul că în sală s-au adunat mult mai mulți spectatori decât anul trecut. Ar trebui să promovăm cât mai mult aceste obiceiuri.”, a menționat președintele.\n\nFestivalul raional „După Datina Străbună” este organizat în fiecare an de către Secția Cultură și Turism Ungheni în parteneriat cu Palatul de Cultură.",
    "metadata": {
      "original_file": "Expresul_Ungheni_0234.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0248.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0566.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0136.html"
    }
  },
  {
    "title": "Competiție de dezbateri la Ungheni",
    "content": "Șase echipe de elevi din patru licee din municipiul Ungheni au participat recent la o competiție de dezbateri, organizată pentru prima dată în oraș. Evenimentul a pus în discuție două teme de actualitate, provocând participanții să-și demonstreze capacitatea de a construi argumente convingătoare, transmite UNDP Moldova.\n\nFiecare echipă a avut șansa de a participa la două runde de dezbateri, unde au fost analizate argumentele prezentate, coerența și claritatea discursului, precum și abilitățile de comunicare ale participanților. \n\n În finală s-au calificat echipele de la liceele „Gh. Asachi” și „V. Alecsandri”. În final, victoria a revenit echipei LT „V. Alecsandri”, care a argumentat cu succes în favoarea rămânerii tinerilor în Republica Moldova și a valorificării potențialului local. Membrii echipei câștigătoare au fost remarcați pentru claritatea expunerii și profunzimea analizei subiectelor dezbătute.\n\n\n\n Arbitrajul competiției a fost realizat de experți din cadrul Asociației Naționale pentru Dezbateri Academice (ANDA), care au apreciat nivelul de pregătire al participanților. Aceștia au evidențiat faptul că elevii au demonstrat nu doar capacitatea de a analiza critic subiectele propuse, ci și o abordare matură și constructivă. La finalul competiției, viceprimarul municipiului Ungheni, Eduard Balan, a ținut un discurs de încheiere, felicitând participanții pentru performanța lor și subliniind importanța implicării civice a tinerilor. \n\n Competiția de dezbateri a fost organizată de ANDA, cu suportul financiar al programului „EU4Moldova: Regiuni-cheie”, finanțat de Uniunea Europeană și implementat de PNUD și UNICEF.",
    "metadata": {
      "original_file": "Unghiul_0423.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0589.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0073.html"
    }
  },
  {
    "title": "Traseul Ungheni - Cetireni - Alexeevca va fi finalizat până la sfârșitul anului",
    "content": "Lucrările de reabilitare a traseului regional L392 Ungheni – Cetireni – Alexeevca vor fi finalizate până la sfârșitul acestui an, transmite adrcentru.md.\n\n„În prezent, pe şantier se desfăşoară lucrări de amenajare a trotuarelor, construirea podețelor, precum și de amenajare a spațiului adiacent drumului în afara localităților. După finalizarea acestor acțiuni urmează aplicarea marcajului rutier și instalarea semnelor de circulație rutieră pe o lungime de circa 17,5 km”, explică Agenția de Dezvoltare Regională (ADR) Centru.\n\nPotrivit sursei citate, executarea lucrărilor se desfășoară în conformitate cu graficul, iar finalizarea acestora este planificată până la sfârșitul acestui an. Valoarea totală a lucrărilor este estimată la suma de peste 60 milioane de lei (trei mln de euro).\n\nProiectul „Reabilitarea infrastructurii de transport pe traseul L392 Ungheni – Cetireni – Alexeevca” este implementat de ADR Centru și finanțat din Fondul Național de Dezvoltare Regională și Î.S. Administrația de Stat a Drumurilor. Localnicii deja beneficiază de cale de acces îmbunătățită, fapt ce asigură deplasarea rapidă și sigură către instituțiile publice medicale, de învățământ, administrative și juridice din regiunea Ungheni-Alexeevca.",
    "metadata": {
      "original_file": "Expresul_Ungheni_0326.html"
    }
  },
  {
    "title": "Copiii de la grădinița „Licurici” vor desfășura activitățile sportive în aer liber, pe un teren de sport multifuncțional",
    "content": "„Mugurași de cetățeni – un viitor sănătos pentru Ungheni”, un proiect al grădiniței „Licurici” din municipiul Ungheni, a fost încheiat. Pe 9 noiembrie, aici, a fost multă voie bună, zâmbete, culoare și momente de distracție pentru copiii.\n\nȘi, de acum înainte, cei peste 300 de copii ce frecventează grădinița „Licurici”, vor efectua exercițiile fizice și alte activități interesante în aer liber, într-un spațiu amenajat și securizat. „Eforturile depuse în cadrul proiectului au fost concentrate pentru crearea unui teren de sport și joacă, multifuncțional și securizant. În decursul a trei luni, au fost efectuate lucrări de îmbunătățire a suprafeței terenului, ce va permite aflarea copiilor în această zonă, în siguranță”, a menționat Angela Sîrghi, directoarea grădiniței „Licurici”.\n\nPotrivit directoarei, terenul de sport recent construit, va fi destinat activităților de antrenament, jocurilor și competițiilor sportive, fiind necesar pentru promovarea unui mod de viață sănătos în rândurile copiilor.\n\nCu un buget total de 85.616 lei, au fost efectuate lucrări de nivelare a terenului, au fost instalate porțile cu plasă pentru fotbal, coșuri pentru baschet, o bârnă pentru gimnastică, atribute sportive, o cărărușă pavată pentru alergat. Terenul este delimitat de terenurile de joacă a grupelor mici din imediata apropiere, printr-un gard metalic, cu o lungime de 33 de metri.\n\n„Aș vrea să asigur părinții că nu ne vom opri la acest proiect, ci vom continua să punem accent pe crearea condițiilor pentru dezvoltarea copiilor. Ne dorim ca, copiii noștri să fie sănătoși și dezvoltați din punct de vedere fizic și cognitiv. Cu ajutorul părinților, vom reuși să creăm acest mediu favorabil pentru recreere și dezvoltare, iar în rezultat, la grădinița „Licurici” totul să fie frumos. Cred că, în urma implementării acestui proiect, avem în rezultat copiii fericiți și părinți mulțumiți.”, a subliniat directoarea.\n\nPărinții, care au fost receptivi pe toată durata implementării proiectului, au rămas entuziasmați de demararea unui astfel de proiect și au apreciat calitatea echipamentelor instalate, dar și varietatea de activități pe care le vor efectua cei mici, pe noul teren de sport.\n\n„Acest teren sper să fie ca un impuls pentru copiii noștri în atingerea performanțelor la orele de activitate fizică. După părerea mea, acest teren a fost bine-amenajat, echipamentele corespund vârstei copiilor, iar micuții vor avea o gamă largă de activități ce pot fi efectuate pe acest teren. Cu ajutorul exercițiilor și antrenamentelor, sănătatea copiilor va fi garantată.”, a menționat Valentin Fulga, un părinte.\n\nGrădinița „Licurici” dispune și de o sală de sport, dotată cu atribute și echipamentele necesare, iar activitățile fizice vor fi combinate, atât în aer liber, cât și în interior.\n\nConstrucția terenului de sport a fost posibilă datorită proiectului „Mugurași de cetățeni – un viitor sănătos pentru Ungheni”, implementat de Asociația Obștească „Lucis”, cu sprijinul financiar al Fundației Comunitare Ungheni, în cadrul programului de granturi mici, ediția XXIII-a.\n\nFundația Comunitară Ungheni a oferit un suport financiar de 50 de mii de lei, administrația publică locală a contribuit cu o sumă de 5 mii de lei, părinții au venit cu un suport bănesc în valoare de 21 de mii de lei, o parte din lucrări fiind suportate de către agenții economici.",
    "metadata": {
      "original_file": "Expresul_Ungheni_0263.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0120.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0570.html"
    }
  },
  {
    "title": "Pentru luna decembrie compensația medie va fi de 700 de lei",
    "content": "Pentru luna decembrie compensația minimă oferită de stat la plata resurselor energetice va fi de 500 de lei, față de 300 de lei în noiembrie. Compensația maximă este de 1000 de lei, iar cea medie va depăși 700 de lei. Informațiile au fost prezentate de ministrul muncii și protecției sociale, Alexei Buzu, la o conferință de presă. Cetățenii care se încălzesc cu gaze vor primi cele mai mari compensații, transmite IPN.\n\nMinistrul Alexei Buzu a explicat că aceste creșteri sunt necesare pentru a contrabalansa majorarea tarifelor la gaze.\n\n„În luna noiembrie, tariful la gaze a fost de 13,12 lei, ceea ce a determinat și o compensație mai mică. Pentru luna decembrie tariful a crescut, astfel că vom oferi o compensație mai mare”, a menționat ministrul.\n\nCele mai mari compensații, între 900 și 1000 de lei, vor ajunge la 93 de mii de familii.\n\n„Noi am avut un angajament, că cetățenii nu vor achita un tarif mai mare comparativ cu cel de anul trecut. Așa am făcut în luna noiembrie și așa va fi și în luna decembrie”, a menționat Alexei Buzu.\n\nÎn ceea ce privește procesul de înscriere în sistemul de compensații, ministrul a precizat că până pe 25 decembrie au fost înregistrate 33 484 de solicitări noi, care urmează să fie analizate.\n\nCompensațiile pentru luna decembrie vor fi disponibile după data de 10 ianuarie.",
    "metadata": {
      "original_file": "Unghiul_0065.html"
    }
  },
  {
    "title": "Solidaritatea salvează: cum voluntarii din Ungheni s-au mobilizat pentru bunăstarea câinilor fără stăpân",
    "content": "Un grup de voluntari din Ungheni se dedică cu multă dragoste și sacrificiu îngrijirii câinilor fără stăpân. Zilnic, aceștia vin la Adăpostul temporar pentru câini, care a fost deschis la începutul lunii septembrie, pentru a curăța, hrăni și îngriji câinii.\n\nDeși aceștia întâmpină multiple provocări, totuși voluntarii sunt motivați de dorința de a oferi o viață mai bună patrupezilor abandonați, dar și de a schimba mentalitatea comunității față de această problemă socială.\n\nLipsa apei și a iluminatului reprezintă doar o mică parte din toate acestea. De asemenea, infrastructura adăpostului este încă insuficientă pentru a asigura un mediu confortabil pentru toți câinii, mai ales acum, în perioada de iarnă. „La moment, am fost aprovizionați cu paie pentru a le așterne pe jos ca să le țină de cald, voluntarii noștri s-au mobilizat și le-am mai procurat hrană uscată. Avem mulți câini, iar cuștile improvizate nu sunt suficiente. Vine perioada rece, temperaturile scad considerabil, iar atunci când plouă sau va ninge, aceștia vor fi afectați, așa că ne străduim să acoperim adăpostul cât mai bine posibil”, explică o voluntară, Tatiana Cebotari.\n\nUn alt aspect important atât pentru reprezentanții administrației publice, cât și pentru voluntari este sterilizarea câinilor. În prezent, doar șase femele au fost sterilizate, dar costurile ridicate pentru această procedură, care pot ajunge până la 800 de lei pentru fiecare câine, reprezintă o barieră majoră. Medicul veterinar vine tocmai de la Chișinău și destul de rar, din cauza supraîncărcării programului săău de lucru. „chiar și condițiile pe care le avem aici pentru sterilizare sunt foarte limitate, dar ne străduim să facem tot posibilul pentru a rezolva această problemă”, spune Natalia Friman, o altă voluntară.\n\nDeși probleme sunt multe, voluntarii de comun cu administrația publică locală speră să le rezolve.\n\nPentru început, voluntarii au înțeles că o administrare eficientă este esențială pentru bunăstarea câinilor. „Ne-am dat seama că avem nevoie de o persoană care să fie dedicată acestei cauze, care să cunoască nevoile câinilor și să poată coordona activitatea zilnică a adăpostului. Deocamdată, acest rol este îndeplinit de angajații Spațiilor Verzi, însă este evident că pentru a face față mai eficient problemelor, avem nevoie de un administrator cu experiență în îngrijirea câinilor”, ne spune Natalia Friman, voluntară activă.\n\nDeci, un potențial administrator deja a fost identificat, urmează doar să fie aprobată funcția la următoarea ședință a consiliului municipal. Este vorba de o altă voluntar, Ina Daliscaia, care de profesie a fost chinolog. „Cine cunoaște mai bine aceste animale, dacă nu ea”, se întreabă, oraceum, Natalia Friman. Ina Daliscaia vine și ea zilnic la adăpost, ajută la ordine, verifică sănătatea câinilor. Le aduce și de mâncare: terci cu tacâmuri de carne cumpărate din banii proprii.\n\n„Deși inițial a fost vorba ca animalele să fie aduse doar pentru sterilizare, iată cu nu a fost așa. Pe parcurs au apărut alte probleme pe care suntem nevoiți să le soluționăm”, ne spune Natalia Friman. Iar una dintre soluții pe care o văd voluntarii este de a deschide o asiciație obștească pentru a atrage fonduri. „Noi, cu toții suntem cointeresați să oferim câinilor fără stăpân un trai decent. Dar, până când, prioritar este să îi sterilizăm pe cei care se află acum în adăpost și să-i eliberăm, mai ales că ei nu prezintă nici un pericol pentru cei din jur. Ei pot deveni agresivi doar în perioada de împerechere”, mai completează Natalia Friman.\n\nTotodată, voluntarii își doresc pe viitor să extindă volierele și să îmbunătățească condițiile pentru câini.\n\nDe asemenea, voluntarii au inclus în planurile lor și educarea tinerei generații, prin desfășurarea unor campanii de informare și sensibilizare prin instituțiile de învățământ, despre responsabilitatea față de animale și despre importanța adopției. „Mizăm pe faptul că vom putea, într-un final, schimba mentalitatea oamenilor, să fie mai atenți la animalele de companie, să nu-i abandoneze. Dacă nu pot avea grijă de ei, măcar să nu îi lase pe drumuri, ei foarte mult suferă. Cu toții ne dorim să avem un oraș european, curat, să găsim o abordare umană de a rezolva problema câinilor fără stăpân. Primii pași au fost făcuți și, cu ajutorul comunității și al autorităților locale, vom putea să creăm un model de adăpost care să inspire și alte orașe din țară”, mai spune Tatiana Cebotari.\n\n„Este important să înțelegem că acești câini nu sunt dușmanii noștri. Ei sunt abandonați de oameni și, din păcate, tot oamenii se indignează de prezența lor pe străzi. Încurajăm oamenii să adopte câini din adăpost și să îi viziteze în weekend-uri, ei sunt foarte prietenoși”, o completează Natalia Friman, voluntară.\n\nAutoritățile publice locale sunt conștiente de importanța adăpostului și susțin inițiativa și sprijinul oferit de către voluntari. „Primii pași care au fost întreprinși a fost să identificăm locul pentru crearea adăpostului. Inițial, au fost identificate trei locații, ca până la urmă să ne oprim în acest loc, fiind o zonă industrială și nu creează disconfort. Apoi, ne-am ciocnit de lipsa resurselor financiare care ar fi fost necesari pentru a construi un volier care să corespundă anumitor criterii. În ciuda tuturor neclarități, am continuat ideea, nu am dorit să ne oprim. Volierul creat este unul modular, așa că îl putem extinde pe viitor. Noi ne-am pornit fără nici un fel de experiență și una din cele mai mari probleme pe care am identificat-o, ține de administrare. Suntem foarte bucuroși că alături de noi s-au alăturat voluntarii, care depun o muncă colosală. Vedem un parteneriat foarte bun cu voluntarii, mai ales că își vor crea și o asociație obștească, ceea ce ne va permite să accesăm la diferite proiecte, pentru a atrage investiții. Oricum, lucrurile se mișcă din loc doar dacă ne implicăm cu toții, administrația, voluntarii și locuitorii”, spune Nicolae Cevaga, viceprimarul municipiului Ungheni.\n\nÎn Republica Moldova, deocamdată, nu există niciun cadru legal privind întreținerea și protecția animalelor de companie.",
    "metadata": {
      "original_file": "Expresul_Ungheni_0019.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0435.html"
    }
  },
  {
    "title": "Un bărbat s-a intoxicat, după ce a încercat să stingă un incediu la Petrești cu forțele proprii",
    "content": "O persoană, de 62 de ani, a primit intoxicație cu produse ale arderii și fum în urma producerii incendiului de vegetație uscată. Potrivit informațiilor recepționate de la Serviciul 112 bărbatul a avut de suferit, încercând să stingă focarele cu forțe proprii, după ce la periferia satului Petrești, raionul Ungheni un teren cu suprafața de 10 hectare a luat foc. La fața locului pentru lichidarea arderii au intervenit pompierii din raionul Ungheni, care au stins flăcările, iar bărbatul a fost preluat pentru îngrijiri de rigoare de o echipă de medici la spitalul raional, transmite IGSU.\n\nPotrivit, datelor colectate din subdiviziunile teritoriale, în ultimele 24 de ore salvatorii și pompierii au intervenit în 36 cazuri de lichidare a focarelor de vegetație uscată în care au fost compromise 54 hectare de teren.\n\nÎn acest context, Inspectoratul General pentru Situații de Urgență îndeamnă oamenii să nu dea foc vegetației uscate, stufărișului, dar și gunoiului menajer, întrucât o simplă scânteie poate genera incendii devastatoare, special pe timp de caniculă. Mai mult, cetățenii sunt rugați să fie mai responsabili, evitând aprinderea suprafețelor de teren, pentru ca focul să nu nimicească flora și fauna țării și să nu provoace pagube în sectorul agricol și locativ. \n\n Totodată, oamenii sunt îndemnați să apeleze serviciile de urgență în situații de risc și să nu încerce să stingă focarele de unii singuri în vederea evitării pericolului pentru sănătate și viața.\n\nMai mult, avertizările specialiștilor sunt adresate și lucrătorilor sectorului agricol. Aceștia, sunt rugați să nu alimenteze tehnica cu carburanți și lubrifianți pe teritoriul terenurilor agricole, ci doar în locuri special amenajate. De asemenea, fumatul în apropierea terenurilor agricole și spațiilor forestiere este strict interzis.",
    "metadata": {
      "original_file": "Expresul_Ungheni_0330.html"
    }
  },
  {
    "title": "Postul vamal Sculeni va fi extins și dotat cu echipament modern",
    "content": "Postul vamal Sculeni va fi extins și dotat cu echipament modern care va contribui la eficientizarea controlului vamal și fluidizarea traficului de mărfuri la punctul de trecere a frontierei moldo-române. În acest sens, Ministerul Mediului a transmis două terenuri silvice în administrarea Serviciului Vamal.\n\nExtinderea și reconstrucția postului de control și trecere a frontierei de la Sculeni va fi realizată de Serviciul Vamal, cu sprijinul partenerilor externi, care vor contribui la dotarea punctului de trecere a frontierei cu toate echipamentele necesare, inclusiv sistemul staționar de scanare X-rąy a mărfurilor și mijloacelor de transport.\n\nProiectul de infrastructură are o importanță strategică pentru dezvoltarea zonei de frontieră dintre Republica Moldova și România, iar extinderea și modernizarea acestuia va contribui la îmbunătățirea condițiilor în care se efectuează controlul vamal, conform standardelor internaționale. Reconstrucția punctului de trecere moldo-român de la Sculeni este prevăzută și în Acordul încheiat între Guvernul Republicii Moldova și Guvernul României, finanțat de Uniunea Europeană.",
    "metadata": {
      "original_file": "Expresul_Ungheni_0275.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0209.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0527.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0177.html"
    }
  },
  {
    "title": "Viața și labirinturile ei",
    "content": "Fiecare om este o bucurie și un vis împlinit pentru fiecare părinte. Fiecare părinte își dorește ca puiul lui de om să fie bine, să fie sănătos și fericit. Viața, însă are traiectoria sa și labirinturile ei. Dar așa cum viața are urcușuri și coborâșuri, agonie și extaz, plăcere și durere, bucurie și dezamăgire, fiecăruia din noi îi este dat să guste din toate câte un pic sau cu vârf și îndesat.\n\nIdeea de a scrie acest editorial mi-a venit în urma vizionării unui podcast, care, efectiv, m-a debusolat și m-a făcut să constat că viața chiar este o enigmă constituită din bune și rele, cu provocări și incertitudini și că deseori aparențele înșală. \n\n Vorba este de o tânără din Republica Moldova, care a fost marcată de neînțelegerile părinților în urma căror a fost nevoită să se împartă între mamă și tată. Copilă fiind, nu înțelegea încă multe lucruri legate de situația din familie, ca până la urmă să-i dea preferință tatălui, pe care îl credea atotputernic și invincibil. \n\n Liniștea sufletească, însă n-a durat mult, căci el, fiind un om de afaceri, în urma unor conflicte cu cineva a fost asasinat. Acest caz și-a pus amprenta și mai mult pe viața tinerei fetei. Dorind să se distanțeze de durere și necazuri, dânsa a hotărât să plece din țară la studii. Își căpătase nițel liniștea sufletească și mai apoi chiar și-a întâlnit și alesul inimii, însă, potrivit ei, soarta i-a fost similară cu cea a părinților săi. \n\n Potrivit ei, soțul iubitor și înțelept la început, a dezamăgit-o mai apoi. Ar fi fost umilită și chiar agresată, fapt ce a făcut să se separe de el cu 2 copilași, după 7 ani de căsnicie. Pentru a vărsa lumină asupra stării de lucruri, soțul a oferit și el un interviu în cadrul aceluiași podcast. A vorbit mult despre căsnicia lor nereușită, și-a spus argumentele pro și contra și a tot lăcrimat expunându-și fabula vieții. \n\n Urmărindu-le istoria ambilor m-am gândit, cât de mult aparențele înșală, cât de întortocheate sunt căile vieții. S-ar putea ca acest caz să nu fie unic, astăzi când unii afișează public, cât de fericiți sunt, știind doar ei cât de lungă și imprevizibilă este calea vieții spre cucerirea sufletului celuilalt și chiar spre adâncurile propriului suflet.",
    "metadata": {
      "original_file": "Unghiul_0198.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0462.html"
    }
  },
  {
    "title": "VIDEO. Spălătorii sociale deschise cu suportul Uniunii Europene. Mai multe localități din nordul țării, beneficiare",
    "content": "Localnicii din mai multe sate din nordul țării au beneficiat de spălătorii sociale gratuite, datorită proiectelor finanțate de Uniunea Europeană, dar și a colaborării dintre societățile civile și APL-uri. Încăperile au fost dotate cu mașini de spălat rufe, de uscat, dar și de călcat, ceea ce va oferi un beneficiu persoanelor vulnerabile.\n\nLocuitorii din comuna Izvoare, raionul Florești, care vor beneficia de acest serviciu, spun că viața lor va deveni mai ușoară, iar bătrânii nu vor mai fi nevoiți să spele cu mâna.\n\n„O să aducem care nu putem și nu avem pe nimeni pe lângă noi, vom aduce dacă deja ne-a pus așa ceva, cine nu ar veni, vii și le iei uscate acasă, mulțumim pentru că ne-au adus. Deja ne va fi mai ușor, mai ales pentru cei în vârstă care este mai înaintată.”\n\n„Tot aducem la spălătorie, chiar am spălat deja și am dat la spălat și mulțumesc frumos că ne-a luat și ne ușurează mâinile, noi viața dacă am 82 de ani, poate nu mă întrebați, dar trebuie să le spun și este greu de spălat, dar când ne-a spus, chiar m-am bucurat.”\n\n„Am adus cearșafuri, haine, aducem tot ce avem murdar aducem la spălat și mulțumim Europei că ne-a dat așa proiect. Tare bine, miroase frumos, călcate bine, au grijă de noi, pentru că noi nu avem puterea aceea care am avut-o. – Deci o să vă fie mai ușor deja? Da, eu la 87 de ani, tare sunt bucuroasă.”\n\nSpălătoria socială din comunitate, deservește la moment peste 200 de persoane.\n\nELENA CIBOTARI, angajată la spălătoria socială din comuna Izvoare, raionul Florești: „Dotată pentru bătrâni, pentru beneficiarii vulnerabili care nu au posibilitatea de a folosi mașinile de spălat, de uscat, pentru lume. Bătrânii care pot vin singuri, care nu pot este angajatoare pentru bătrâni și ea aduce rufele la bătrâni și tot ea le duce acasă, uscate spălate și deja ca să poată să le îmbrace.”\n\nVLADIMIR ZGAVORDEI, primarul comunei Izvoare, raionul Florești: „Este un proiect foarte și foarte binevenit în comunitatea noastră, undeva la momentul de față sunt 200 de oameni care folosesc de acest serviciu. Costul proiectului inițial a fost de 30.000 de euro, dintre care 20 de procente au fost a primăriei.”\n\nO altă spălătorie care a fost deschisă grație fondurilor Europene, va asigura persoanele din satul Corpaci din raionul Edineț cu posibilitatea ca hainele și cearșafurile să fie mereu curate și călcate.\n\n„Este foarte bună pentru sat, este binevenită pentru toată populația care este. Frumos totul, ne primește frumos, normal, pentru sat era nevoie de așa ceva încă mai demult.”\n\nAutoritățile locale spun că acest serviciu a fost necesar și așteptat de toată lumea din comunitate.\n\nVEACESLAV UJA, primarul satului Corpaci din raionul Edineţ: „ Am încercat pe parcursul anilor să intervenim la maxim posibil, ca să le ușurăm și să le organizăm viața într-un stil mult mai prietenos, să fim o comunitate prietenoasă vârstnicilor, să fim credibili ca și autorități în fața acestor persoane, care au clădit pe parcursul anilor lor și au croit drumul nostru în viață și de aceasta ar fi nevoie ca să fim responsabili.”\n\nLORA VLĂDICEANU, asistentă socială comunitară: „Beneficiarii sunt persoane în etate, persoane cu dizabilități, familii social vulnerabile, familii cu venituri mici, familii care duc un trai mai modest, am început a lucra, să știți că sătenii mei cu mare drag au acceptat.”\n\nÎn nordul țării, asemenea servicii au fost dezvoltate în satele: Șeptelici, raionul Soroca, Izvoare, raionul Florești, Domulgeni, raionul Florești, Viișoara, raionul Edineț, Corpaci, raionul Edineț și orașul Glodeni, raionul Glodeni.\n\nFii mai aproape de echipa TVN.md. Vino pe canalul nostru de Telegram și Instagram .",
    "metadata": {
      "original_file": "Unghiul_0032.html"
    }
  },
  {
    "title": "Programul Zilei Internaționale a Copiilor la Ungheni",
    "content": "Pe 1 iunie în parcul „Micul Cluj” din Ungheni va fi sărbătorită copilăria.\n\nCu această ocazie, Primăria municipiului Ungheni invită picii, adolescenții, tinerii și părinții lor, începând cu ora 10:00, în parc, la evenimentul ce are genericul „EU sărbătoresc copilăria”.\n\nPotrivit reprezentanților primăriei, „EU” înseamnă pronumele personal, dar și te duce cu gândul la inițialele Uniunii Europene (UE), (European Union). De aceea conceptul evenimentului de anul acesta va consta din 12 zone ce vor reprezenta cele 12 steluțe de pe drapelul UE. Fiecare zonă va avea o denumire specifică: EU îmi încep călătoria, EU învăț/ mă joc, EU ghicesc, EU descoper, EU mă distrez, EU creez, EU fac sport, EU pozez, EU privesc, EU4Ungheni, EU mă implic și EU am reușit.\n\nZonele de activitate sunt diverse și au posibilitatea de a include toți copii indiferent de vârstă. În aceste zone copii vor avea posibilitatea să picteze, să experimenteze, să participe la concertul copilăriei unde vor evolua artiștii locali și naționali, să creeze alături de meșterii populari, de asemenea vor fi instruiți de către polițiști și pompieri cum să acționeze în cazuri de urgență, cum să recicleze și nu în cele din urmă să participe la tombolă unde vor fi premiați.\n\n„Ziua de 1 iunie este cel mai bun prilej de a sărbători copilăria și copii, de a le oferi iubirea și surprizele noastre. Cu acest prilej, doresc dragoste nemărginită în inimile maturilor, responsabilitate pentru acțiuni și decizii bune în favoarea celor mici. Copiilor le doresc o copilărie fericită, emoții de neuitat, sănătate, un viitor prosper. Fie ca zâmbetele lor să emane căldură, gingășie, să arate frumusețea unei lumi întregi”, a venit cu un mesaj de felicitare pentru toți copiii din, Alexandru Ambros, primarul municipiului Ungheni.\n\nAtenție șoferi! În legătură cu sărbătoarea organizată în Parcul „Micul Cluj” de Ziua Copilului și asigurarea securității celor mici, pe 1 iunie, între orele 9:00 și 17:00, va fi interzisă circulația autovehiculelor pe strada Decebal, pe segmentul Ghenadie Crestiuc – Alexandru Cosmescu.",
    "metadata": {
      "original_file": "Expresul_Ungheni_0367.html"
    }
  },
  {
    "title": "Moldovagaz a luat Ungheni-Gaz prin surprindere cu o inspecție",
    "content": "Comisia de lucru Moldovagaz a desfășurat o inspecție „inopinată” la Ungheni-gaz, inclusiv documentația de serviciu din ultimii ani. În urma unui comunicat emis, la baza acestei proceduri au stat acuzațiile parvenite din partea unui deputat la adresa conducerii întreprinderii. Conform parlamentarului, este vorba de folosirea abuzivă a resurselor acesteia, exprimate în cadrul audierilor parlamentare privind auditul Curții de Conturi, scrie Moldovagaz.\n\nInspecția a constatat că în perioada anilor 2019-2022 SRL Ungeni-gaz nu a avut relații financiar-economice cu SRL „Seveliv-gaz”, nu i-a transmis în locațiune spații și nu a transferat echipamente specializate pentru utilizare.\n\nTotodată, conform Moldovagaz s-a confirmat că conducerea și angajații companiei de distribuție a gazelor naturale respectă cu strictețe programul de lucru stabilit și nu prestează servicii sau alte activități în favoarea unor persoane fizice sau juridice terțe în timpul orelor de lucru.\n\nInspecțiile periodice ale întreprinderilor din grupul companiilor „Moldovagaz” sunt efectuate de către Secția audit intern și control în mod regulat.",
    "metadata": {
      "original_file": "Expresul_Ungheni_0388.html"
    }
  },
  {
    "title": "Judecătoria Ungheni a fost gazda primei vizite în teritoriu a membrilor Consiliului Superior al Magistraturii",
    "content": "În cadrul acestei întrunirii, la care au participat toții angajații instanței, au fost prezentate informații privind performanța și reușitele pentru perioada de activitate a anului 2023. La fel, au fost abordate problemele întâmpinate în actul de înfăptuire a justiției.\n\nPotrivit concluziilor primare, Judecătoria Ungheni dispune de condiții bune de lucru pentru judecători, angajați ai Judecătoriei, dar și pentru avocați, procurori și justițiabili. Totodată, aceasta a excelat în stabilirea unui contact cu justițiabilii și profesioniștii în domeniul dreptului, urmare a susținerii acordate de parteneri de dezvoltare și dotărilor corespunzătoare.\n\nDe asemenea, au fost constatate disfuncțiuni cu privire la desemnarea avocaților din oficiu de către CNAJGS, or, deseori se tergiversează cauzele anume din lipsa desemnării de avocați pe cauzele în care e necesară participarea avocaților din oficiu. Tergiversarea examinării cauzelor prevăzute de art. 264/1 din Codul Penal constituie un alt tipar al examinării cauzelor în primă instanță. Citarea părților în cauzele cu valoare redusă și remiterea la rejudecare a cauzelor ca urmare a constatării ne-înmânării citațiilor generează cheltuieli suplimentare.\n\nConform datelor, în perioada anului 2023, numărul total al dosarelor noi a crescut cu 8,5% față de anul 2022, ce reprezintă 577 de dosare. În total au fost înregistrate 7208 dosare, dintre care 4443 de cauze civile, 1392 de cauze penale și 1373 contravenționale. Comparativ cu anul 2022 se atestă o creștere cu circa 9,8% mai multe cauze penale, cu 8,5% cauze civile și 7,3% contravenționale.\n\n”Datorită acestor creșteri sarcina de lucru a judecătorilor a crescut cu 14,2% de la 816 la 932 dosare per judecător, iar rata de soluționare a cauzelor a scăzut de la 102% la 98%, în special a scăzut rata de soluționare a cauzelor civile. Rata hotărârilor casate a constituit 1,76%. O problemă aparte o constituie rata amânărilor care a crescut cu 18,3%. Doar în privința ratei amânărilor dosarelor contravenționale se atestă o tendință pozitivă”, scriu reprezentanții Consiliului Superior al Magistraturii.\n\nMenționăm că, această vizită a membrilor CSM la Ungheni, este prima vizită de acest gen în contextul necesității identificării provocărilor și reușitelor tuturor instanțelor de judecată. Pe parcursul anului 2024 Consiliul Superior al Magistraturii va desfășura întruniri în toate instanțele de judecată.",
    "metadata": {
      "original_file": "Expresul_Ungheni_0222.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0383.html"
    }
  },
  {
    "title": "Tentativă eșuată de a constitui Consiliul Raional. Trei fracțiuni politice au boicotat ședința",
    "content": "Azi, 6 decembrie, când trebuia să se constituie Consiliul Raional, fracțiunile politice Partidul Socialiștilor din Republica Moldova și Partidul Politic Coaliția pentru Unitate și Bunăstare, dar și Partidul Politic Mișcarea Respect Moldova, au boicotat ședința.\n\nLa ședința de constituire, au fost prezenți doar 21 de consilieri, din 33, dintre care 2 au lipsit motivat.\n\n„Astăzi am asistat la un boicot din partea PSRM și din partea partidului CUB”, a menționat Dionisie Ternovschi, consilier al Partidului Acțiune și Solidaritate, după 30 de minute de așteptare a consilierilor lipsă. „Este un boicot nu doar împotriva noastră, a consa.\n\nUlterior, ne-am propus să aflăm de ce fracțiunile PSRM, MRM și CUB au boicotat ședința și am mers către biroul lui Ghenadi Mitriuc. În acel moment, au ieșit reprezentanți ai PSRM și CUB.\n\nLa întrebarea de ce nu s-au prezentat la ședință, Vladimir Popovici, consilier PSRM, a răspuns: „Azi nu vreau să vorbesc, nu am dispoziție… o să vorbim altădată.”. Am insistat cu aceeași întrebare, la care dânsul din nou a răspuns: „Fetelor, de ce sunteți așa, dacă aum zis că nu vreau vorbesc azi cu voi…”.\n\nPotrivit lui Vasile Țurcanu, președintele Consiliului Electoral de Circumscripție Electorală de nivel II, conform prevederilor art. 13, aliniat 3 din legea 436, cu privire la administrația publică locală, ședința poate fi considerată deliberativă, doar dacă la aceasta sunt prezenți 2/3 din consilieri, sau ar trebui să fie prezenți minim 22 dintre aceștia. „La ședință și-au înregistrat prezența doar 21 de consilieri. Respectiv, constatăm că ședința de astăzi nu este deliberativă. Același articol menționat anterior, prevede faptul că, în cazul în care nu există cvorum, următoarea ședință va avea loc peste 3 zile calendaristice, respectându-se același cvorum”, a precizat Vasile Țurcanu.\n\nDeci, s-a decis ca următoarea ședință de constituire a Consiliului Raional va avea loc duminică, 10 decembrie.",
    "metadata": {
      "original_file": "Expresul_Ungheni_0255.html"
    }
  },
  {
    "title": "Ortodoxie cu două calendare",
    "content": "Recent, la 14 octombrie, românii moldoveni de pe ambele maluri ale Prutului au sărbătorit: pe malul stâng – Acoperământul Maicii Domnului, hramul Chișinăului, iar pe cel drept, românii, adunați de pe tot întinsul Țării la Iași, capitala istorică a Moldovei, au înălțat rugăciuni la Sfânta Parascheva, ocrotitoarea întregii Moldove. Rugăciunile, în mare parte, vizează viața particulară, dar, totuși, ele se împletesc cu destinul întregii națiuni – română. Așa a fost la începuturi, așa este și va fi – anume rugăciunile acestei credințe – constituie unitatea și salvarea noastră ca națiune. De ce atunci există ortodoxie cu calendare diferite, respectiv zile diferite? Ne ocrotim neamul sau pactizăm cu străinul ocupant? Eminescu ne-a lăsat fraza: „Biserica este maica spirituală a neamului românesc”. Așa să fie!",
    "metadata": {
      "original_file": "Unghiul_0229.html"
    }
  },
  {
    "title": "Un bărbat din Ungheni a fost scos din ghearele focului",
    "content": "Un bărbat a fost salvat de pompieri dintr-un incendiu, care a izbucnit pe strada Decebal 23 din raionul Ungheni. Potrivit Inspectoratului General de Situații Urgente (IGSU), cazul a fost înregistrat în după amiaza zilei de 19 septembrie, către ora 13:39.\n\nConform informațiilor, pentru stingerea flăcărilor, la fața locului a fost trimis un echipaj de salvatori și pompieri. Ajunși, aceștia au stabilit că flăcările au cuprins circa 10 metri pătrați de iarbă uscată.\n\nÎn timpul intervenției, angajații IGSU au depistat și evacuat din incendiu un bărbat în vârstă de 44 de ani, care a suferit arsuri de gradul II pe suprafața corpului. Acesta a fost predat echipajului de medici și transportat la spital pentru îngrijiri medicale necesare. La moment, starea acestuia este grav stabilă. Pompieri au reușit localizarea focului la ora 13:47.\n\nCauza și circumstanțele producerii incendiului urmează a fi stabilite. Potrivit datelor IGSU, 173 de persoane au fost salvate din incendiu, de la începutul anului 2023.",
    "metadata": {
      "original_file": "Expresul_Ungheni_0310.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0045.html"
    }
  },
  {
    "title": "Video // Transporta ilegal cafea și ton, dar a fost deconspirat",
    "content": "A încercat să transporte ilegal cafea și ton, dar a fost deconspirat de către Echipele Mobile ale Vămii. Este isprava unui șofer, în vârstă de 52 de ani, care a fost tras pe dreapta în satul Sculeni, raionul Ungheni.\n\nPotrivit datelor, ofițerii din Echipa Mobilă a Serviciului Vamal, au acționat în baza informației operative, astfel în localitatea Sculeni a fost stopat un mijloc de transport de model ”Mercedes Sprinter”, pentru efectuarea controlului vamal în linia a doua.\n\nÎn cadrul măsurilor de control efectuate, au fost depistate, ascunse în mai multe locuri din mijlocul de transport, un lot comercial de cafea (75 kg) și ton (30 kg), transportate în lipsa actelor de confirmare a provenienței legale și/sau dovada provenienței vamale.\n\nMărfurile au fost ridicate, iar investigațiile pe caz continuă.",
    "metadata": {
      "original_file": "Expresul_Ungheni_0193.html"
    }
  },
  {
    "title": "Festivalul de toamnă de la Blindești „În cămara bunicii”, plin de tradiții și bunătăți",
    "content": "În satul Blindești, tradiția și bogăția toamnei s-au îmbinat într-o atmosferă autentică de sărbătoare, în cadrul celei de-a cincea ediții a Festivalului de toamnă „În cămara bunicii”.\n\nCa și la edițiile anterioare, festivalul a fost organizat la Căminul Cultural Blindești, la inițiativa soților Mihai Casian, directorul căminului și Elena Doroșenco – Casian, învățătoare la Liceul Teoretic Sculeni, dar și promotoarea imaginii localității.\n\nFestivalul a reunit familii, artiști, preșcolarii care frecventează grădinița, elevii liceului din comuna Sculeni, din componența căreia intră și satul Blîndești, meșteșugari locali, care, toți la un loc au pus în valoare tradițiile și obiceiurile locului.\n\nDe asemenea, au fost organizate și expoziții de toamnă. O atenție deosebită a vizitatorilor a atras „Casa Mare”, expoziție amenejată de Maria Călin, directoarea muzeului din Sculeni. „O parte din obiectele prezentate în Casa Mare sunt din localitate, altele sunt procurate din diferite colțuri ale Moldovei. Cei veniți pot observa covoarele țesute în diferite tehnici, broderiile cu diferite ornamente și simboluri, prosoapele și multe alte obiecte. Am încercat să adun și să păstrez nu doar lucrurile specifice regiunii Sculeni, dar și din întreaga țară, pentru ca să fie admirate și analizate de către toți doritorii. La festival am adus doar o mică parte din lucruri și toți cei care vin aici au posibilitatea de a observa patrimoniul nostru cultural”, spune Maria Călin.\n\nOaspeții au putut să dea o tură și prin iarmaroc, și să guste din cele mai delicioase bucate pregătite de gospodinele din localitate. „La iarmaroc am pregătit sarmale învelite în varză și în frunză de viță de vie, friptura cu mămăligă și brânză, baba neagră, dar și pizza, crenvurști în aluat, care sunt pe gustul copiilor”, ne spune Petrana Moraico, o locuitoare din Blîndești, după care a mai adăugat: „Ne bucurăm că am ajuns deja la cea de-a cincea ediție, totul este organizat la cel mai înalt nivel, ne-am implicat cu toții în organizare. Petrecem o zi de duminică frumoasă, cu tradiții moldovenești”.\n\nElena Tcaciuc a adus spre vânzare la iarmaroc pâine coaptă în cuptorul pe lemne. Dânsa a venit cu niște sfaturi pentru viitoarele gospodine pentru a coace cea mai gustoasă pâine: „Secretul unei pâini gustoase e bunătatea și liniștea, astea sunt cele două stări sufletești atunci când începi să frămânți aluatul, ca în rezultat să obții o pâine gustoasă. Apoi, când faci focul în cuptor, trebuie să știi să – l potrivești pentru ca pâinea să iasă rumenă și coaptă”.\n\nO altă locuitoare, Irina Galiț, a pregătit diferite bucate tradiționale, cum ar fi: sărmăluțele, fripturica cu mămăligă, clătite, ardei umpluți, izvar. „Ne place foarte mult cum este organizat acest festival, mai ale că organizatorii muncesc foarte mult și rezultatele sunt vizibile. Desigur că, ne implicăm cu mare drag de fiecare dată pentru că doar împreună putem face lucruri frumoase pentru localitatea noastră. Ne bucurăm că oamenii știu deja de festivalul nostru, iar sătenii sunt din ce în ce mai implicați”, spunea ea.\n\nFestivalul din Blindești nu s-a limitat doar la gastronomia tradițională. Organizatorii au pus accent pe promovarea talentelor artistice locale, prin cântece, dansuri și port popular. Elena Doroșenco-Casian, spune că încearcă să aducă un suflu tradițional și simbolic evenimentului. „Încercăm să punem în valoare aspectele tradiționale moldovenești, specifice zonei noastre, să întâmpinăm oaspeții cu drag și să aducem fiecăruia din cei prezenți amintirea bunicilor dragi, felul în care ne întâmpinau de fiecare dată când le intrai pe poartă și să regăsim acele lucruri pe care le aveau ei în cămara lor, în care găseai de toate. Vrem să insuflăm dragostea față de tot ceea ce ne caracterizează ca neam”, a menționat ea, după care a adăugat: „Deși satul Blindești este unul mic, are un potențial mare prin tradițiile, obiceiurile și oamenii locului”.",
    "metadata": {
      "original_file": "Expresul_Ungheni_0039.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0415.html"
    }
  },
  {
    "title": "Părinții vor putea alege un nume compus pentru copil în limita a 30 de caractere. Detalii despre modificările propuse la Cod",
    "content": "Părinții vor putea avea o flexibilitate mai mare la alegerea numelui de familie a copilului, prin conexarea sau conexarea parțială a numelor lor. Urmare a acestui fapt, numele sau prenumele copilului ar trebui să nu depășească 30 de simboluri cu tot cu spații. Detalii privind noua prevedere, care se conține într-un proiect aprobat recent de Guvern, au fost oferite de Agenția Servicii Publice, ca răspuns la o solicitare de presă a IPN.\n\nPotrivit ASP, legislația prevede actualmente atribuirea copilului a numelui unuia dintre părinți, dacă aceștia au nume diferite. Pentru asigurarea egalității de gen, (promovarea egalității în drepturi între bărbați și femei), proiectul de modificare a Codului Familiei instituie posibilitatea pentru părinți de a atribui copilului un nume compus, format din numele conexat al ambilor părinți.\n\nAstfel unui copil născut din părinți cu nume de familie Graur (tata) și Negru (mama), i se poate atribui numele Graur Negru. Totodată, în cazul în care fiecare din părinții copilului poartă un nume compus: cum ar fi Marcu Moldovanu (tata) și Lăutaru Bogatu (mama), copilului i se poate atribuie un nume compus prin comasarea parțială a numelui fiecăruia din părinții săi – Marcu Lăutaru.\n\nASP precizează că atribuirea numelui copilului se va face la cererea părinților, în cadrul procedurii de înregistrare a faptului nașterii copilului sau ulterior în cadrul procedurii de schimbare a numelui minorului la cererea părinților.\n\nNumele de familie sau prenumele atribuit nu va depăși limita a 30 de simboluri fiecare, inclusiv spații dintre componentele numelui și prenumelui. În cazul în care numele sau prenumele depășește limita a 30 de caractere, una din componentele numelui va fi substituită, prin litera capitală inițială acestuia.\n\nPotrivit ASP, nu există restricții de ordin religios sau cultural la atribuirea prenumelui copilului, deoarece numele de familie se dobândește prin filiație. Pot fi refuzate cererile de înregistrare dacă se conțin prenume indecente.\n\nLa fel, copilului i se poate atribui un nume compus prin comasarea numelui fiecăruia din părinți, indiferent dacă copilul s-a născut în cadrul căsătoriei sau din părinți necăsătoriți.\n\nAtribuirea copilului a unui nume compus prin comasarea numelor părinților săi se va face în ziua declarării nou-născutului și nu va implica termene suplimentare sau decizii suplimentare.",
    "metadata": {
      "original_file": "Unghiul_0100.html"
    }
  },
  {
    "title": "Meteorologii prognozează pentru miercuri temperaturi de până la minus 10 grade",
    "content": "Meteorologii prognozează pentru miercuri, 15 ianuarie, temperaturi de până la minus 10 grade Celsius. În zilele următoare, vremea se va încălzi.\n\nSolicitată de IPN, Valentina Belidina, inginer-sinoptician la Serviciul Hidrometeorologic de Stat, a precizat că noaptea temperatura va oscila între -5.. -10 grade Celsius, va fi ger. Iar ziua temperaturile se vor încadra între 0.. + 5 grade Celsius.\n\nÎn următoarele zile vremea se va încălzi. La sfârșit de săptămână, noaptea temperaturile vor fi în jur de 0 grade Celsius. Vântul va sufla din partea Mării Mediterane și va fi mai cald.",
    "metadata": {
      "original_file": "Unghiul_0550.html"
    }
  },
  {
    "title": "Municipiul Ungheni se pregătește pentru revitalizare urbană",
    "content": "Municipiul Ungheni se pregătește pentru revitalizare urbană. În acest context, la finele săptămânii trecute, primarul Vitalie Vrabie și directorul Agenției de Dezvoltare Regională (ADR) Centru, Ion Pînzari, au semnat contractele de finanțare a două proiecte importante pentru municipiul Ungheni.\n\nÎn cadrul primului proiect, este vorba de „Dezvoltarea unui sistem integrat de transport urban în municipiul Ungheni”, care presupune achiziționarea a peste 15 unități de transport urban (microbuze pentru călători). Costul total al proiectului e de 25 milioane 230 mii de lei, dintre care 59,45% – din sursele financiare ale Fondului Național pentru Dezvoltare Regională și Locală (FNDRL), iar restul va fi contribuția Primăriei Ungheni.\n\nAl doilea proiect se referă la modernizarea infrastructurii rutiere municipale, ceea ce înseamnă că vor fi reabilitați 850 metri de drum pe str. Ștefan cel Mare și Unghiului, vor fi reparate rosturile de dilatare și stâlpii pilelor intermediare ale podului peste calea ferată spre Dănuțeni. Valoarea totală a proiectului e de peste 16 milioane 250 mii de lei, dintre care 86,5% – din sursele financiare ale FNDRL, iar restul – contribuția Primăriei Ungheni. Ambele proiecte vor fi implementate de către ADR Centru, în coordonare cu Ministerul Infrastructurii și Dezvoltării Regionale, scriu reprezentanții primăriei.\n\nPotrivit Agenției de Dezvoltare Centru , în total sunt 10 contracte de finanțare pentru proiectele de revitalizare și mobilitate urbană care urmează să fie inițiate în acest an. Printre acestea se numără și modernizarea Scuarului de pe strada Biruinței din orașul Călărași. Conform Contractului de finanțare costul lucrărilor constituie peste 21 de milioane de lei, din care 84,7% vor fi acoperite din Fondul Național pentru Dezvoltare Regională și Locală.\n\nValoarea totală a lucrărilor planificate în cadrul acestor proiecte este de peste 183 milioane lei, dintre care 143 milioane lei sunt solicitați din Fondul Național de Dezvoltare Regională și Locală.",
    "metadata": {
      "original_file": "Expresul_Ungheni_0202.html"
    }
  },
  {
    "title": "Labirintul politicii moldovenești",
    "content": "În spațiul pruto-nistrean, în cei 33 de ani, nu s-a format o clasă politică veritabilă de nivelul balticilor. De aceea, nu poate fi numită clasică în sensul adevărat al cuvântului. Sub influența factorilor politici și economici din exterior, cât și din interior, multe minți inteligente au migrat peste hotare. În consecință, cei care au compromis cursul european al republicii se prezintă mai mult ca părinții lui (PLDM etc.), din cei care au semnat „Pactul pentru Europa” deja s-au răzgândit, vor ca integrarea europeană să treacă mai întâi „pe sub pod” (PDCM). Pentru PSRM cea mai scurtă cale de integrare trece prin Vladivostok. Alții declară sus și tare: suntem pentru integrarea europeană, dar nu și pentru Referendum (CUB ș.a.). Cum să înțeleagă alegătorul? Iată paradoxurile clasei politice moldovenești. Măria sa alegătorul va fi judecătorul!",
    "metadata": {
      "original_file": "Unghiul_0291.html"
    }
  },
  {
    "title": "Foto/ Voluntarii „Hai Ungheni” – în excursie la Școala republicană de hipism și pentatlon modern din orașul Ungheni",
    "content": "Voluntarii „Hai Ungheni” au întreprins o vizită la Școala republicană de hipism și pentatlon modern din Ungheni. Preț de două ore, voluntarii au putut admira caii și au avut oportunitatea de a urmări cu atenție antrenamentele elevilor școlii de hipism, care și-au demonstrat curajul, abilităţile și tehnicile învățate pe parcursul anului.\n\n„Suntem deja la o a doua vizită la Școala republicană de hipism și pentatlon modern. Am fost în 2021, când am întreprins doar o vizită cu scopul de a aduce mâncare pentru cai, fiind niște timpuri puțin mai dificile pentru școală. Dar, de data aceasta, am avut ocazia să participăm și la un antrenament destul de complex și interesant, împreună cu voluntarii noștri „Hai Ungheni”, care își doreau să se familiarizeze cu acest gen de sport”, a menționat Dan Roșca, coordonatorul voluntarilor „Hai Ungheni”.\n\nAnastasia Perdeleanu, una dintre voluntare, spune că îi place aici. „Îmi place atmosfera, este un loc absolut minunat. Consider că hipismul este un sport extremal, unde adrenalina atinge cote maxime, mai ales că trebuie să poți și să ai curajul să-l practici”, spune ea.\n\n„Caii sunt mult mai blânzi decât mă așteptam, mie personal, mi-e frică de cai. Totuși, acești cai mi s-au părut foarte calmi. Această vizită mi-a îmbunătățit experiența anterioară pe care am avut-o cu caii și, pot afirma că, nu era deloc una pozitivă. Din cele observate, discipolii școlii de hipism se descurcă destul de bine. Antrenorul mereu îi ghidează și de aici, probabil, li se trag și rezultatele atinse în acest sport. Elevii care participă la antrenamente sunt încrezuți în ei și acest lucru este foarte important”, afirmă o altă voluntară, Valeria Pocitari.\n\n„Deși sunt pentru prima dată la Școala de hipism, m-am simțit în largul meu. Caii sunt niște ființe foarte minunate, mi s-au părut foarte calmi. Nu aș avea curajul de a mă urca în șa pe un cal, însă mi-a plăcut experiența de a mă afla aici, în mediul lor”, spune și Alina Mușet.\n\nDeși unii voluntari au privit caii în acțiune doar din depărate, câțiva voluntari și-au făcut curaj și au urcat în șa. „De fapt, frica a persistat, însă fiind în șa, te simți mult mai încrezută, încerci să creezi o conexiune cu calul”, spune Vitalina Turtureanu.\n\nLa școala de hipism, copiii învață elemente de dresaj și se antrenează pentru cursele cu obstacole, fiind ghidați pe acest drum de către antrenorul Nicu Mardari.\n\nTotodată, copiii sunt acei care se ocupă de îngrijirea cailor. Înainte de antremente, fiecare elev își curăță calul pe care se va antrena, îl înhamă, îl periază, vorbește cu el, îi curăță copitele și nu în ultimul rând, îi oferă multă afecțiune.\n\nCătălina Andrușca are 13 ani și consideră că acest sport este unul foarte bun pentru dezvoltarea fizică. „În primul rând, cu calul trebuie să-ți creezi o conexiune, nu e suficient doar să intri în grajd și să îl cureți, trebuie să vorbești cu el, să-i oferi o gustărică, ca să-l faci să înțeleagă că tu ești prieten cu el. Este exact aceeași relație pe care o construiești cu un om: îi vorbești, ești atent cu el, îl mângâi. În așa mod îți este mult mai ușor să lucrezi cu calul, dacă ai stabilit o conexiune bună”, spune tânăra, care se antrenează de un an de zile.\n\nIar Carolina Antoci practică hipismul deja al doilea an. „M-am atașat foarte mult de calul pe care desfășor antrenamentele, de Gurzuf. El, pentru mine, este ca și cel mai bun prieten. Desigur, acest sport presupune și foarte multă muncă, efort, dar și încredere în forțele proprii, depășirea anumitor frici și emoțiilor negative, și multă disciplină”, spune ea.\n\nMenționăm că la inițiativa consilierului municipal Ion Poia, la Școala de Hipism din Ungheni, se desfășoară, periodic, Cupa „Iacob Ciachir”, dedicată celui care a fondat ferma de cai, celui care a susținut și promovat hipismul la Ungheni – Iacob Ciachir. Anul trecut s-a desfășurat cea de-a treia ediție.",
    "metadata": {
      "original_file": "Expresul_Ungheni_0347.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0442.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0012.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0507.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0157.html"
    }
  },
  {
    "title": "Eforturi comune întru localizarea unui bărbat de 75 de ani, dispărut acum 2 săptămâni",
    "content": "Timp de mai bine de două săptămâni, polițiștii din cadrul Inspectoratului de Poliție Ungheni, de comun cu salvatorii și pompierii din cadrul Direcției Situații Excepționale (DSE) Ungheni și polițiștii de frontieră din cadrul Direcției Regionale Vest, întreprind eforturi comune pentru a găsi unui bărbat de 75 de ani din municipiul Ungheni, care a plecat de acasă pe 15 iulie, iar până la moment nu se cunoaște locul aflării.\n\n„Noi întreprindem toate măsurile pentru a găsi bărbatul. Am avut o versiune că persoana a plecat spre Fălești, după asta, unele surse indicau că persoana respectivă a fost văzută la Bălți, iar pe 22 iulie pe malul râului Prut în regiunea satului Zagarancea a fost găsită o geantă cu haine. În urma examinării acesteia, împreună cu rudele, s-a constat că hainele aparțin persoanei dispărute”, spune Vasile Burlacu, șeful Inspectoratului de Poliție Ungheni.\n\n„Ieri pe 30 iulie, am primit un apel de la Inspectoratul de Poliție Ungheni, pentru a căuta persoana dispărută în râul Prut. Așadar, împreună cu scafandrierii am efectuat căutări de la ora 11:48 până la ora 18:15, dar fără niciun rezultat”, ne-a spus și Petru Prepeliță, ofițer superior al Serviciului Prevenție al Direcției Situații Excepționale Ungheni.\n\nPotrivit lui Vasile Burlacu, pe parcursul acestor săptămâni, polițiștii au verificat diferite versiuni și piste, în acest context fiind întreprinse acțiuni de căutare cu barca, cu câinii, împreună cu rudele, cu dronele în diferite locații.\n\nCăutările continuă și astăzi polițiștii de frontieră din cadrul Direcției Regionale Vest vor căuta într-o zonă forestieră care este mai greu accesibilă.\n\nSEMNALMENTE: Înălțime 1,80 m., ochii căprui, corpolență slabă, părul de culoare gri, era îmbrăcat în cămașă de culoare neagră, pantaloni sport de culoare neagră cu o linie roșie și pantofi de culoare neagră. Se află la evidența medicului psihiatru, având pierderi de memorie.\n\nÎn cazul în care dețineți informații referitor la această persoană, sunteți îndemnați să apelați la 112.\n\nUPDATE 18:30 – În urma căutărilor întreprinse, bărbatul în vârstă de 75 de ani a fost găsit mort în pădure.",
    "metadata": {
      "original_file": "Expresul_Ungheni_0081.html"
    }
  },
  {
    "title": "Două licee din orașul Ungheni au fost dotate cu echipamente senzoriale pentru copiii cu cerințe educaționale speciale",
    "content": "La Liceul Teoretic „Ion Creangă” din municipiul Ungheni a fost inaugurată o sală senzorială pentru asistența copiilor cu cerințe educaționale speciale. Instituția de învățământ este cea de-a șaptea, din cele 18 școli, care a beneficiat de echipamente senzoriale.\n\nLansarea sălii senzoriale a fost făcută pe 23 ianuarie și a fost posibilă în cadrul proiectului „Participăm acum! Îmbunătățirea oportunităților de participare a copiilor și tinerilor cu dizabilități în sistemul de educație din Republica Moldova”, implementat de Copil Comunitate Familie (CCF) Moldova, în parteneriat cu ChildFund Germania, în colaborare cu Ministerul Educației și Cercetării și ANACEC, cu suportul financiar al Ministerului Economiei din Germania.\n\n„Vreau să felicit raionul Ungheni pentru că este unul din cele 6 raioane care au fost selectate de către experții de la Centrul Republican de asistență psiho-pedagogică. În Ungheni, de sală senzorială vor beneficia trei instituții de învățământ. Ne bucurăm că cei 15 copii cu cerințe educaționale speciale vor fi beneficiarii direcți ai sălii senzoriale, unde vor avea oportunitatea de dezvoltare.”, a menționat Lorina Ghițu, managera de program în cadrul CCF Moldova, dar și coordonatoarea acestui proiect.\n\nSala senzorială este divizată în câteva zone: cognitivă, de relaxare, de dezvoltare a motricității, dar și o zonă de consiliere psihologică. Părinții și cadrele didactice prezente la eveniment, au făcut un tur al camerei și au testat fiecare zonă, dar și echipamentele senzoriale. Fiecare detaliu din camera senzorială a fost explicat de către Lilia Trifan, psihopedagog reabilitar în cadrul CCF Moldova. „Camera senzorială este un mediu terapeutic controlat prin care copilul poate experimenta treptat percepțiile senzoriale, ce conduc la dezvoltarea psiho – cognitivă, dar și dezvoltarea atenției.”, explică ea.\n\nDavid este în clasa a IV-a și este la învățământ parțial pentru că are o tulburare din spectrul autism. Pentru David, această sală este una foarte benefică. „Reacția lui la vederea acestei săli a spus multe. Această sală vine să aducă o plusvaloare liceului, mai ales că vor putea beneficia nu doar copiii cu necesități speciale, ci și ceilalți copiii. Am testat unele echipamente și pot spune că sunt foarte interesante.”, spune rodica, maama lui David.\n\nElena Saculțanu, psiholog școlar, a menționat despre importanța sălii senzoriale pentru dezvoltarea emoțională a copiilor, subliniind că aceasta oferă noi modalități și mecanisme de lucru. „Pentru mine, în calitate de psiholog, această sală senzorială înseamnă foarte mult. Este o nouă modalitate de a lucra, noi mecanisme, dar și noi emoții pentru copii. Este un indicator extraordinar de mare atunci când vedem că copii sunt fericiți și echilibrați emoțional. Această sală ne va oferi mai multe posibilități, dar și mai multe echipamente pentru a-i dezvolta și pentru a-i încadra în societate.”, afirmă Elena Saculțanu.\n\n„Suntem foarte încântați de acest proiect implementat în liceul nostru, iar toate acele bunuri de care am beneficiat, vor fi de mare ajutor pentru elevii noștri cu cerințe educaționale speciale, pentru părinții acestora, dar și pentru cadrele didactice care vor desfășura diferite activități în acea sală.”, a menționat Zinaida Vrabie, directoarea Liceului „Ion Creangă”,\n\nLivia Cațer, șefa serviciului de asistență psihopedagogică din raionul Ungheni și-a exprimat speranța că și alte instituții din raion vor implementa astfel de săli senzoriale. „Procesul educațional nu poate fi un proces de calitate fără incluziunea tuturor copiilor. În acest liceu se pune accent pe integrarea tuturor copiilor și pe crearea condițiilor pentru toți copii cu nevoi speciale. Sunt convinsă că, în acest liceu, în continuare, copiii se vor simți bine, vor fi create acele oportunități de dezvoltare conform necesităților, iar structura educațională la nivel de instituție își va desfășura activitatea conform cerințelor. Ne dorim foarte mult ca și în alte instituții să avem astfel de săli.”, a punctat ea.\n\nÎn Liceul Teoretic „Ion Creangă” își fac studiile 681 de elevi, dintre care 15 copii sunt cu cerințe educaționale speciale.\n\nDe menționat că, în aceeași zi a fost lansată o sală senzorială și la Liceul Teoretic „Alexandr Pușkin”, iar cea de-a treia urmează să fie deschisă la Liceul Teoretic „Alexei Mateevici” din Pîrlița.",
    "metadata": {
      "original_file": "Expresul_Ungheni_0214.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0268.html"
    }
  },
  {
    "title": "Doi halterofili din Unțești au cucerit podiumul la Campionatul European de Haltere",
    "content": "Danu Secrieru, reprezentantul Republicii Moldova, originar din Unțești, la competiția de haltere la categoria de vârstă U15, categoria de greutate 49 kg, a dominat la stilul „smuls”, unde a înregistrat un rezultat impresionant de 81 kg, adjudecându-i-se medalia de aur. Performanța sa l-a clasat mai sus ca pe principalul său adversar, Lucian Florin Cambei, sportivul român, care a înregistrat rezultatul de 80 kg, și, respectiv, performanța lui Danu Secrieru a fost cu 3 kg mai bună decât a lui Isus Kirilov, concurentul din Bulgaria, care a ocupat locul al treilea, cu 78 kg.\n\nLa proba „aruncat” Danu Secrieru a avut o performanță impresionantă, reușind să ridice 100 kg. Cu toate acestea, Lucian Florin Cambei din România a depășit această performanță cu 2 kg, obținând medalia de aur, iar Danu Secrieru s-a clasat pe poziția a doua, cu medalia de argint.\n\nLa finalul celor două probe, Danu Secrieru a acumulat un total de 181 kg – o performanță de excepție care însă l-a plasat pe locul al doilea, după România care a înregistrat un total de 182 kg. Doar un singur kilogram a făcut diferența între cei doi sportivi de top.\n\nDanu Secrieru și-a asigurat astfel locul doi în clasamentul general, o poziție importantă într-o competiție de talie europeană. Podiumul a fost completat de sportivul din Bulgaria.\n\nÎn încheierea zilei a doua a Campionatului European de Haltere Nicoleta Cojocaru, din Unțești, a reușit să obțină medalia de aur la total, după două medalii de argint a coechipierilor săi.\n\nLa proba „smuls” Nicoleta a reușit să ridice 69 kg, clasându-se pe locul al treilea după sportivele din Polonia, 70 kg, și Turcia, 71 kg.\n\nIar la proba „aruncat” a reușit să ridice 90 kg, demonstrând caracter și determinare, reușind să obțină aurul, greu și la propriu și la figurat, în fața sportivei din Turcia care a ridicat 87 de kg\n\nÎn final, după cele două probe Nicoleta Cojocaru s-a clasat pe primul loc cu rezultatul total de 159 kg, locul doi l-a ocupat halterofila Gizem Agac din Turcia, 158 kg, iar pe locul trei Julia Szszelaniak din Polonia cu 156 kg.\n\nÎn sala mare de la Chișinău Arena a fost arborat drapelul Republicii Moldova și a răsunat imnul național! Toți cei trei sportivi moldoveni împreună au obținut nouă medalii pentru Republica Moldova patru de aur, trei de argint și două de bronz.\n\nHalterofilii sunt elevi la Liceul Internat Municipal cu Profil Sportiv, care se antrenează sub îndrumarea antrenorului Emerit Sergiu Crețu. Primul antrenor le-a fost regretatul Gheorghe Gorencu din Unțești (de la Școala Sportivă din Ungheni, fondată de Ministerul educației și Cercetării).\n\nAceste performanțe frumoase ale sportivilor noștri aduc faimă sportului moldovenesc și pun în lumină potențialul tinerei generații de sportivi.\n\nPotrivit Ministerului Educației și Cercetării, sportivii au obținut 4 medalii de aur, 3 de argint și 2 de bronz. Sportivii premiați sunt: Danu Secrieru, categoria de greutate 49 kg, total – 181 kg – medalia de argint, proba „smuls” – 81 kg – medalia de aur, proba „aruncat” – 100 kg – medalia de argint; Dan Betca, categoria de greutate 55 kg, total – 191 kg – medalia de argint, proba „smuls” – 84 kg – medalia de bronz, proba „aruncat” – 107 kg – medalia de aur și Nicoleta Cojocaru, categoria de greutate 55 kg – total 159 kg – medalia de aur, proba „smuls” – 69 kg – medalia de bronz, proba „aruncat” – 90 kg – medalia de aur.\n\nRepublica Moldova găzduiește, în premieră, Campionatul European de Haltere pentru tineri. Evenimentul are loc în perioada 1-10 iulie și reunește 346 de sportivi din 37 de state. Țara noastră este reprezentată de 32 de halterofili.",
    "metadata": {
      "original_file": "Expresul_Ungheni_0351.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0287.html"
    }
  },
  {
    "title": "LEGO Club Ungheni: Un loc unic pentru incluziune și creativitate",
    "content": "În spiritul sărbătorilor de iarnă, municipiul Ungheni a devenit gazda unui proiect inovator: deschiderea primului LEGO Club din regiune, dedicat copiilor, inclusiv celor cu nevoi speciale, cum ar fi autismul. Evenimentul de inaugurare a avut loc între 24 și 27 decembrie 2024, perioadă în care spațiul de pe strada Mihai Eminescu nr. 5 a fost amenajat, iar personalul a fost instruit.\n\nProiectul este finanțat de Republica Cehă, prin intermediul inițiativei „Ajutor pentru copii cu autism și boli genetice rare din Republica Moldova. Partea a II-a”, implementat de ADRA Cehia și ADRA Moldova, în parteneriat cu AO SOS Autism.\n\nObiectivele LEGO Clubului \n\n 1. Dezvoltarea abilităților sociale și cognitive: Prin activități interactive, copiii vor învăța să colaboreze, să comunice eficient și să își exprime creativitatea. \n\n 2. Promovarea incluziunii sociale: Clubul oferă un mediu sigur și prietenos pentru toți copiii, promovând acceptarea și respectul reciproc. \n\n 3. Sprijinirea familiilor: Pe lângă activitățile pentru copii, părinții vor avea acces la resurse și informații utile. \n\n „În municipiul Ungheni, copiii cu autism au puține oportunități de dezvoltare, mai ales cei de vârstă școlară și adolescenții. Înființarea și funcționarea Clubului LEGO va fi unul dintre serviciile importante care îi vor ajuta pe acești copii să își dezvolte abilitățile sociale, motricitatea fină, creativitatea, autoreglarea emoțiilor și încrederea în sine. Lucrul în echipă va fi un factor-cheie pentru socializare. Acest club va oferi nu doar oportunități de dezvoltare, ci și un mediu sigur și prietenos”, a declarat Mariana Budaianu, mămica unui copil cu TSA de 12 ani și administrator al AO „Sprijin și Speranță” din Ungheni.\n\nCum vă puteți înscrie? \n\n Pentru mai multe informații și înscriere, sunați la: 069598908. \n\n Acest proiect important reprezintă un pas semnificativ către o societate mai incluzivă, în care fiecare copil are șansa să își atingă potențialul.",
    "metadata": {
      "original_file": "Unghiul_0004.html"
    }
  },
  {
    "title": "Fără telefoane la lecții. Guvernul a lăsat câteva excepții",
    "content": "Elevilor le este interzisă utilizarea telefoanelor mobile sau a oricăror alte echipamente de comunicații electronice în timpul lecțiilor. Cu titlu de excepție, tehnica va fi permisă în scop educațional și doar la decizia profesorilor. Modificări în acest sens au fost aprobate de Guvern în Codul Educației, transmite IPN.\n\n„La solicitarea părinților, a cadrelor didactice, dar totodată conform studiilor internaționale și practicii diferitor țări, cum ar fi Suedia, România, Franța, se propune interzicerea telefoanelor mobile în timpul lecțiilor. În Moldova această practică deja există. Instituțiile de învățământ puteau, prin decizii proprii, să adopte asemenea reglementări, dar au fost nenumărate solicitări pentru a întări această practică prin existența unei reglementări legale”, a declarat ministrul educației și cercetării, Dan Perciun.\n\nTotuși, telefoanele vor fi permise la lecții cu scop educațional și în situații de urgență, cum ar fi de exemplu starea de sănătate precară a elevului sau a profesorului, precum și în situații de criză imprevizibile. O altă excepție va fi necesitatea de a monitoriza permanent, cu echipament special, sănătatea elevilor cu dizabilități sau cu boli somatice cronice severe, confirmate documentar.\n\nCondițiile și modul de utilizare a telefoanelor mobile sau a oricăror alte echipamente de comunicații electronice vor fi stipulate într-un regulament, aprobat de Ministerul Educației și Cercetării.",
    "metadata": {
      "original_file": "Unghiul_0454.html"
    }
  },
  {
    "title": "O cișmea stradală menită să potolească setea trecătorilor, a fost instalată la Ungheni",
    "content": "Săptămâna trecută, în centrul orașului Ungheni, a fost instalată prima cișmea cu apă potabilă. Aceasta a fost instalată la intersecția străzilor „Vasile Alecsandri” și „Mihai Eminescu”, în cadrul unui proiect implementat de Crucea Roșie Ungheni.\n\n„Ne-am ciocnit cu o problemă în timpul când au fost înregistrate temperaturi extreme. Atunci noi, împreună cu voluntarii, ne-am mobilizat foarte repede și am distribuit apă fie îmbuteliată, fie le-am oferit un pahar de apă potabilă celor care au avut nevoie de hidratare. De asemenea, am fost prezenți și la Cortul de reabilitare instalat în perioada caniculară în scuarul „Grigore Vieru”. Totuși, pe așa căldură, omul consumă apa din sticluță și iar îi este sete. De aceea, ne-am gândit că ar fi bine să existe o cișmea cu apă potabilă, din care omul să poată bea apă, dar și la necesitate, să-și umple sticla pe care o are cu dânsul”, povestește Elena Gavrișov, directoarea Crucii Roșii, filiala Ungheni.\n\nTrei zile – atât au durat lucrările de instalare a cișmelei. Acum, unghenenii, dar și comunitatea ucraineană își pot potoli setea la cișmeaua nou instalată. Modelul modern al cișmelei se încadrează destul de armonios, amplasarea fiind coordonată cu primăria municipiului.\n\nCu suportul financiar al Crucii Roșii din Moldova, această inițiativă vine în sprijinul comunității și persoanelor refugiate în timpul perioadei, oferind apă potabilă gratuită și contribuind la bunăstarea și sănătatea tuturor.\n\nAstfel, Elena Gavrișov a solicitat, în cadrul proiectului „Criza din Ucraina și țările impactate Moldova. Solidaritate și grijă pentru comunitate și apersoanelor refugiate”,, procurarea a trei cișmele, costul uneia ridicându-se la 24 de mii de lei. „Din grija pentru comunitatea ungheneană și refugiați, foarte repede a fost aprobat, dat fiind faptul că am argumentat despre necesitatea amplasării cișmelelor în zonele mai aglomerate”, a mai menționat ea.\n\nLocuitorii salută această inițiativă. Elena Cibotari, o pensionară din municipiu, consideră că astfel de cișmele vine în ajutorul tuturor persoanelor pentru a-și potoli setea în zilele călduroase de vară. „O inițiativă foarte bună, mai ales că deseori nu-mi iau de acasă nici o sticlă de apă. Iată acum, eram prin zonă și chiar m-am apropiat să văd cum funcționează. Apa este foarte bună, temperatura ei este normală, nu e nici prea rece, nici prea caldă, numai bună de a fi consumată”, menționează pensionara.\n\nPotrivit Elenei Gavrișov, în viitorul apropiat urmează a fi instalate alte două cișmele. Una va fi amplasată în parcul de lângă Judecătoria Ungheni, care este în reconstrucție, iar cea de-a doua va fi instalată în curtea viitorului sediu al Crucii Roșii, filiala Ungheni, la fostul Spital Feroviar.\n\nCișmeau este conectată la reţeaua de apă potabilă și de canalizare, fiind dotată cu contor, iar toate cheltuielile de instalare şi deservire sunt acoperite de către primărie și întreprinderea „Apă Canal”.\n\nDe menționat că cișmeaua a fost instalată prin contribuția Societății de Cruce Roșie din Moldova, în parteneriat cu Primăria municipiului Ungheni și SRL „Apă Canal”.",
    "metadata": {
      "original_file": "Expresul_Ungheni_0078.html"
    }
  },
  {
    "title": "Un tânăr din Ungheni a fost depistat la volanul unei mașini în stare de ebrietate și fără permis",
    "content": "Noaptea trecută, în jurul orei 03:40, pe o stradă din orașul Ungheni, agenții de patrulare au stopat pentru verificări șoferul unui Opel, despre care ulterior s-a stabilit că nu deține dreptul de a conduce mijloace de transport.\n\nÎn timpul documentării, polițiștii au suspectat tânărul de 21 de ani că ar fi în stare de ebrietate. Fiind testat, rezultatul a arătat o concentrație de 0,82 mg/l vapori de alcool în aerul expirat.\n\nMijlocul de transport a fost ridicat și transportat la parcarea specială, iar pe numele tânărului a fost pornit un proces penal.\n\nMenționăm că în Republica Moldova, conducerea fără permis și sub influența alcoolului constituie infracțiuni grave care atrag sancțiuni severe. Conform articolului 134, persoana aflată în stare de ebrietate la volan riscă amendă de la 600 la 1000 unităţi convenţionale sau de la 3 la 5 ani de închisoare.",
    "metadata": {
      "original_file": "Expresul_Ungheni_0097.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0141.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0511.html"
    }
  },
  {
    "title": "Lucrările de construcție în vama Sculeni sunt în toi",
    "content": "În urmă cu 2 luni, au început lucrările la extinderea punctului de trecere a frontierei Sculeni, intenţia fiind de a crea noi piste de traversare pentru extinderea substanţială a capacităţii. Odată cu asta a fost decisă şi construcţia unui drum de acces nou, mai mare şi totodată reconfigurat către acest punct de frontieră, urmând ca astfel să se asigure extinderea majoră a acestui punct de trecere, care ar deveni astfel o alternativă viabilă pentru vama Leuşeni.\n\nPotrivit ASD, în doar 2 luni din cele 10 luni contractuale s-au făcut 45% din lucrări, acum realizându-se deja turnarea betonului cu o înălţime de 18 cm, care ar trebuie să servească drept fundaţie principală pentru noul drum şi să susţină inclusiv camioanele mari. Conform autorităţilor, ritmul actual de turnare a acestui beton e de 175 metri cubi pe zi. După turnarea betonului, va urma şi execuţia rosturilor de dilataţie.\n\nMenționăm că, lungimea totală a acestui segment supus acum lucrările de reconfigurare şi construcţie e de 1,163 km, iar lucrările la el au început acum două luni, cu un termen de finalizare stabilit pentru august 2024.\n\nConform datelor, la finalul lucrărilor de construcție, vama Sculeni ar trebui să aibă minim 7 piste de trecere pe fiecare sens, asigurându-se astfel o capacitate mult mai mare de procesare. Dacă vama ar fi una rapidă în procesare, drumul de la Iaşi la Chişinău ar fi cu 30-40 km mai scurt prin acest punct vamal, decât pe la Leuşeni-Albiţa.\n\nVama Leușeni e preferată în prezent datorită capacităţii mai mari, astfel încât 30 minute în plus pierdute la drumul mai lung sunt recuperate prin timpul mai mic de stat în vamă, în comparaţie cu Sculeni. Dacă şi vama Sculeni ar avea aceeaşi capacitate, atunci traficul total ar fi distribuit mai uniform între cele două puncte de trecere a frontierei dintre Moldova şi România.\n\nÎn anul 2022, punctul vamal Sculeni a fost traversat de aproximativ 763.000 de autoturisme, 297.000 de camioane și 46.000 de autocare, iar numărul total de pasageri care au tranzitat, a fost de aproximativ 3,8 milioane.",
    "metadata": {
      "original_file": "Expresul_Ungheni_0243.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0395.html"
    }
  },
  {
    "title": "Calea ferată din Republica Moldova va fi reabilitată. Lucrările de reconstrucție vor ajunge și la Ungheni",
    "content": "Coridorul feroviar Vălcineț-Ocnița-Bălți-Ungheni-Chișinău-Căinari, cu o lungime de 446 de km, va fi reabilitat cu suportul Băncii Europene pentru Reconstrucție și Dezvoltare, care va acorda un împrumut în valoare de 23 de milioane de euro. Guvernul a aprobat ratificarea unui Acord în acest sens.\n\nMijloacele financiare urmează a fi distribuite în două tranșe a câte 12 și, respectiv, 11 milioane de euro și vor fi folosite pentru schimbarea traverselor, a șinelor și a balastului la porțiunile critice.\n\nImplementarea proiectului va spori gradul de siguranță în traficul feroviar, majorarea vitezei de circulație a trenurilor de pasageri și a celor marfare și va contribui la reducerea timpului de rotație a trenurilor.",
    "metadata": {
      "original_file": "Expresul_Ungheni_0306.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0403.html"
    }
  },
  {
    "title": "Despre prioritățile Ministerului Mediului pentru 2024, a vorbit secretarul de stat la o întâlnire cu autoritățile din Ungheni",
    "content": "Grigore Stratulat, Secretar de Stat al Ministerului Mediului, a avut o întrevedere, la sfârșitul săptămânii trecute, cu reprezentanți ai administrației publice locale, Oficiului Teritorial Ungheni al Cancelariei de Stat, Întreprinderii pentru Silvicultură „Silva Centru” și ai Inspectoratului pentru Protecția Mediului. Acesta a venit cu scopul de a discuta despre prioritățile Ministerului\n\nAstfel, printre prioritățile Ministerului Mediului pentru anul 2024 se numără procesul de Integrare Europeană, planificarea privind gestionarea managementului deșeurilor și etapeleimplementării Programului Național de Extindere și Reabilitare a Pădurilor pentru perioada 2023-2032.\n\n„În 2024, Ministerul Mediului lucrează la întocmirea câtorva acte normative importante: proiectul nou al codului silvic și al codului subsolului, proiectul privind serviciul public de salubrizare, prelungirea implementării Programului Național de Extindere și Reabilitare a Pădurilor”, remarcă Grigore Stratulat.\n\nPotrivit lui, anul trecut, a fost atins ținta Programului Național de Extindere și Reabilitare a Pădurilor de a fi împădurite 7 mii de hectare, iar în anul curent, la fel, sunt planificate împădurirea altor 7 mii de hectare. „Totuși, în următorii doi ani, va trebui să accelerăm tempoul, pentru că programul de 10 ani prevede împădurirea a circa 145 de mii de hectare. Respectiv, doar cu 7 mii de hectare pe an, nu vom reuși să atingem țintele acestui program”, a mai adăugat Grigore Stratulat.\n\nÎn acest sens, Secretarul de Stat a accentuat despre necesitatea implicării autorităților publice locale acolo unde va fi necesară împădurirea. „Autoritățile din Ungheni au reușit să-și atingă țintele în 2023, sper că și în 2024, au fost identificate suficiente terenuri pentru a fi împădurite”, a subliniat el.\n\nMenționăm că la data de 10 martie în țară a început campania de împădurire. Astfel, ex-ministra Mediului Iordanca-Rodica Iordanov, împreună cu alți colegi din cadrul ministerului dar și alte instituții din subordine, au mers la Măcărești și, alături de administrația publică locală, au plantat 7,8 hectare cu stejar, salcâm și paltin.",
    "metadata": {
      "original_file": "Expresul_Ungheni_0185.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0053.html"
    }
  },
  {
    "title": "Vasile Țanțu pe meleagurile noastre",
    "content": "În media contemporană au fost postate un șir de articole despre faima Sfatului Țării în rândul basarabenilor (Ținutul dintre Prut și Nistru, de la Hotin până la Marea Neagră). Numele câtorva din membrii Sfatului Țării, poartă numele unele localități: Pelivan, Crihana, Halippa, Țanțu ș.a.\n\nCine a fost Vasile Țanțu? \n\n Vasile Țanțu s-a născut în anul 1883, 01 martie, în comuna Horodiște, județul Chișinău. A fost președintele Biroului de organizare a Sfatului Țării. La 27 martie 1918 a votat pentru Unirea Basarabiei cu România. A deținut funcția de președinte al Blocului Moldovenesc prin primul Parlament – Sfatul Țării. Ulterior a activat în calitate de perfect al județului Chișinău. A decedat la 10 ianuarie 1937, la Chișinău. Este înmormântat la Cimitirul Central din Chișinău. \n\n Totși, mai sus e vorba despre comuna Horodiște, dar date concrete despre localitatea în care s-a născut Vasile Țanțu nu există deocamdată. Din surse orale, s-a presupus că localitatea s-a aflat în imediata apropiere de localitățile Nisporeni și Boldurești (indicate în datele de botez). \n\n Unii martori afirmau despre existența unei părți nu departe de Nisporeni cu numele de Țanțu ( aici ar fi fost și misteriosul sat – Țanțu). Până la moment, așa se clarifică o parte din misterul legat de acest sat. \n\n La vârsta de 20 de ani obţine diploma de agronom la Şcoala Agricolă din Cucuruzeni, judeţul Orhei, susţine examenele şi dobândeşte diploma de învăţător pentru şcolile primare de stat. Este angajat pedagog în satul Gherman, judeţul Bălţi. În scurt timp este avansat în funcţia de director. Intră în societatea noului său prieten, Ion Pelivan, şi devine un promotor al ideilor naţionale.\n\n\n\n Învăţătorul Vasile Ţanţu a fost mobilizat în 1915 în armata rusă. Primeşte gradul de sublocotenent şi este trimis pe Frontul românesc. Face cunoştinţă cu ofiţerii şi soldaţii basarabeni, stabileşte contacte cu ofiţerii Armatei Române. Îndrumat de Ion Pelivan şi Emanoil Catelli se implică în înfiinţarea unei organizaţii a basarabenilor pe Frontul românesc. La această acţiune participă majoritatea ofiţerilor basarabeni din Armatele ruse de pe Frontul românesc, inclusiv din garnizoanele de la Iaşi, Bacău, Roman şi Galaţi. \n\n În perioada 20-27 octombrie 1917 în cadrul Congresului Ostăşesc al Militarilor Moldoveni, Vasile Ţanţu este ales preşedinte al Biroului de oranizare al Sfatului Ţării. Gheorghe Tofan, prezent la eveniment, nota următoarele: ”…Ofiţerul Ţanţu, figură masivă moldovenească, înfăţişare plăcută şi atrăgătoare. Fondul cuvântării are un colorit hotărât naţional. Român cult – învăţător de profesie – cu convingeri naţionale fixate. Vorbeşte o limbă literară frumoasă, are o ţinută dreaptă, vorbeşte emoţionant şi arată fazele prin care a trecut chestiunea Sfatului Ţării până la constituire, scopurile lui, dorindu-i ca să le realizeze în întregime” (Sursa: www.tvrmoldova.md). \n\n Din decembrie 1917 și până în martie 1918 în Sfatul Ţării a fost membru al Comisiei Declaraţii şi Statute, precum şi al Comisiei de Arbitraj. A avut o contribuţie majoră la formarea Armatei Moldoveneşti. A fost delegat de către Sfatul Ţării la Iaşi, pentru a colabora cu Armata Română şi alte structuri de stat. A fost trecut în rezerva Armatei Române în grad de maior. \n\n La 27 martie 1918 a votat Unirea rostind un emoţionant discurs în română: „Domnilor deputaţi! Sunt fericit fără măsură când văd că idealul nostru s-a înfăptuit. Salut Sfatul Ţării în numele acelor eroi moldoveni, care, departe de ţara noastră, au adus în pieptul lor ideea Sfatului Ţării“(Sursa: www.tvrmoldova.md). \n\n Din iulie 1918 – 1920. A fost membru al Societăţii de Cultură Făclia. A ajutat şi a depus un efort de organizare pentru crearea Universităţii Populare din Chişinău şi a unei Şcoli româneşti, contribuind la activitatea de iluminare culturală prin scrierea şi publicarea unor articole şi broşuri. Vasile Ţanţu a avut funcţii de stat, a fost de trei ori prefect de judeţ, apoi deputat, mai târziu preşedinte al Camerei de Agricultură. \n\n În urma unei teribile boli s-a stins din viaţă la 30 ianuarie 1937, fiind înhumat la Cimitirul Central din Chişinău, prilej pentru autorităţile române de a organiza funeralii naţionale. În schimb, după răpirea Basarabiei după notele ultimative din iunie 1940, mormântul marelui luptător pentru Unire a fost profanat de hoardele roșii, care au arestat şi deportat pe toţi cei care făcuseră parte din Sfatul Ţării. Dacă moartea prematură, l-a salvat pe eroul Vasile Ţanţu de chinul deportării, apoi autoritățile bolșevice, s-au răzbunat pe familia sa ucigându-i trei fii prin împuşcare.Astfel, a fost tragicul sfârșit acelor, care au luptat cu demnitate pentru viitorul românilor basarabeni. \n\n Vasile Țanțu, fiind în viață nu a tins, nu a alergt pentru lauri (titluri și medalii) 8 celor de astăzi. Prin Hotărârea Guvernului Republicii Moldova din 22.02.2022, nr. 197-202, s-a apelat înființarea bustului în memoria lui Vasile Țanțu, în satul Horodiște, Călărași. De asemenea, în municipiul Chișinău, suburbia Condrița o stradă îi poartă numele. Din surse vizuale și în satul Gherman, Ungheni, există o astfel de stradă. Memorie veșnică eroilor neamului românesc!",
    "metadata": {
      "original_file": "Unghiul_0546.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0116.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0301.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0244.html"
    }
  },
  {
    "title": "”Cum economisim eficient energia”- un concurs de eseuri și desene, destinat copiilor",
    "content": "Emoții pozitive pentru zeci de copii din raionul Ungheni. Pe 18 februarie, la Biblioteca Publică Raională „Dimitrie Cantemir” din Ungheni, a avut loc evenimentul de totalizare a concursului de eseuri și desene ”Cum economisim eficient energia”.\n\nConcursul a fost organizat de Celula de Comunicare de Criză Ungheni (CCC) în parteneriat cu Asociația Presei Independente (API) și DW Akademie.\n\nLa concurs au participat 62 de copii, înregistrându-se astfel, 21 de eseuri și 41 de desene, în care participanții au avut șansa să redea, din propria lor perspectivă, metode eficiente de economisire a energiei.\n\n„Mulțumim copiilor că, prin felul lor, au încercat să ne explice cum să economisim energia. Mi-a plăcut foarte mult faptul că mulți copii au avut o abordare diferită, mai originală. De exemplu, ei cunosc despre energia eoliană, despre panourile fotovoltaice și ce înseamnă energia verde”, a menționat Cristina Bobîrcă, reprezentantă API.\n\nLa rândul lor, copiii au declarat că le-au plăcut tema pe care au redat-o în lucrările lor și chiar au învățat lucruri interesante. ”Grație acestui concurs am învățat că este foarte important să economisim energia electrică. Consider că ar fi foarte bine să renunțăm, din când în când, la calculatoare și telefoane și să petrecem cât mai mult timp cu familia și rudele”, a spus Mihaela Șiscanu, elevă la Liceul ”Vasile Alecsandri” din Ungheni, care a obținut locul 1 la categoria Eseuri.\n\n”Mi-a plăcut foarte mult acest concurs”, a spus și Maxim Rotaru, un elev de la gimnaziul din satul Florești, care la concurs a luat locul 3 la aceeași categorie. „Consider că fiecare dintre noi trebuie să învețe cum să economisească energia electrică, iar ca o soluție ar fi panourile solare. De asemenea, este necesar să nu uităm să stingem lumina și să scoatem toate electrocasnicele din priză atunci când plecăm de acasă”, a venit băiatul cu niște sfaturi.\n\nCristina Leva, reprezentanta DW Akademie, s-a arătat impresionată de mulțimea lucrărilor și interesul copiilor pentru tematica respectivă: ”Credem că este foarte important ca acest subiect să continuie dincolo de băncile școlii, este important ca și tânăra generație să se implice și să ducă mesajul acasă, să existe o comunicare dincolo de generații și să înțeleagă mai bine, atât adulții cât și copii ce înseamnă această criză cu care ne confruntăm. Adesea nu știm cum arată o criză, iată copii ne-au arătat atât problema, cât și posibilele soluții”.\n\nCâștigătorii s-au întors acasă cu diplome de gradul 1, 2 sau 3, dar și vouchere în valoare de 300, 400 și 500 de lei pentru achizitionare de rechizite, cărți sau jocuri intelectuale. Toți ceilalți participanți la concurs au primit mențiuni și rechizite.\n\n„Noi sperăm foarte mult că vom putea să continuăm acest proiect, pentru că aduce în prim plan o problemă actuală care ne face pe toți să ne gândim care sunt soluțiile și cum am putea să economisim, să preluăm niște alternative, să fim mai eficienți și să nu mai fim atât de risipitori”, a conchis Cristina Bobîrcă.\n\nProiectul Crisis Communication Chapters (CCC) face parte din „Inițiativa pentru combaterea crizei globale prin transparență și libertate de exprimare: Reziliența mass-media în contextul crizei”, realizat în parteneriat cu DW Akademie și susținut de Ministerul Federal German pentru Cooperare Economică și Dezvoltare (BMZ).\n\nToate opiniile exprimate aparțin partenerilor de proiect și nu reflectă punctul de vedere al Deutsche Welle sau al Ministerului Federal pentru Cooperare Economică și Dezvoltare.",
    "metadata": {
      "original_file": "Expresul_Ungheni_0392.html"
    }
  },
  {
    "title": "Sectorul Poliției de Frontieră Valea Mare a fost reabilitat și extins grație unui proiect",
    "content": "Sectorul Poliției de Frontieră Valea Mare a fost reabilitat și extins grație proiectului „Cooperarea regională pentru prevenirea și combaterea criminalității transfrontaliere în România și Republica Moldova”.\n\nÎn acest context, marți, 19 decembrie, a avut loc vizita de prezentare a sediului reconstruit, unde s-au reunit implementatorii de proiect – reprezentanți ai Poliției de Frontieră și Inspectoratului General de Poliție din Republica Moldova, Inspectoratul General de Poliție din România, precum și invitați din cadrul Ministerului Afacerilor Interne și administrația publică locală.\n\nPotrivit unui comunicat, în cadrul discuțiilor au fost prezentate informații generale pe marginea proiectului, perioada de realizare și provocările întâmpinate, inclusiv noi aspecte ale cooperării între beneficiarii de proiect. De asemenea, șeful Sectorului Poliției de Frontieră Valea Mare a realizat o retrospectivă a avantajelor odată cu crearea noilor condiții de muncă pentru echipa Sectorului, starea lucrurilor și rezultatele din ultimul an de activitate.\n\n”Vizita în teren a continuat cu un tur de prezentare a edificiilor reconstruite pe teritoriul Sectorului: blocul administrativ – birouri spațioase, sala de ședințe, bucătărie, dormitoare, cameră pentru solicitanții unei forme de protecție, încăperi auxiliare etc., precum și a fost organizată expoziția echipamentului și tehnicii din dotarea subdiviziunii de frontieră”, scriu reprezentanții Poliției de Frontieră.\n\nMenționăm că, Sectorul Poliției de Frontieră Valea Mare este unul din cele patru obiective de infrastructură reconstruite în cadrul proiectului THOR. Proiectul este finanțat în cadrul Programului Operațional Comun România – Republica Moldova 2014-2020 și co-finanțat de Guvernul Republicii Moldova.\n\nCostul total al lucrărilor de reconstrucție pentru acest obiectiv este de 8,3 mil. lei, din care aproximativ 45% (3,7 mln lei) constituie surse externe, iar 55% sunt alocații de la bugetul de stat (4,6 mln lei).\n\nReabilitarea și extinderea Sectorului au fost inițiate în luna septembrie 2020 și încheiate lucrările la sfârșitul anului 2022. Subdiviziunea de frontieră este amplasată la sudul localității Valea Mare, raionul Ungheni și datează din anul 1953. Subdiviziunea de frontieră este responsabilă de realizarea sarcinilor de supraveghere a frontierei de stat pe o distanța de 34 km, asigurând combaterea migrației ilegale și a criminalității transfrontaliere.",
    "metadata": {
      "original_file": "Expresul_Ungheni_0238.html"
    }
  },
  {
    "title": "Doi minori au fost omorâți cu bestialitate la Cetireni. Făptașii și-au aflat sentința",
    "content": "Magistrații de la Judecătoria Ungheni au dat verdictul în cazul dublului omor al minorilor, săvârșit în satul Cetireni, raionul Ungheni\n\nLa 19 iunie 2024, Judecătoria Ungheni a pronunțat sentința de condamnare în privința a doi bărbați, domiciliați în satul Cetireni, raionul Ungheni, învinuiți de comiterea infracțiunii prevăzute de art. 145 alin. (2) din Codul penal, catalogat ca omor săvârșit cu premeditare, cu bună știință asupra a doi minori, săvârșit de două persoane, cu deosebită cruzime, fiindu-le stabilită la ambii o pedeapsă definitivă sub formă de închisoare pe un termen de 20 ani, respectiv 23 ani, cu executare în penitenciar de tip închis.\n\nConform materialelor cauzei, aceștia, acționând cu intenție directă, conștientizând pericolul social al acțiunilor sale ilegale, urmărind scopul de omor, în vederea realizării scopului infracțional împreună și de comun acord, aflându-se în casa bunicilor săi, amplasată în satul Cetireni, raionul Ungheni, consumând băuturi alcoolice împreună cu victimele minore, în urma unui conflict spontan apărut, urmărind scopul omorului ultimilor, înarmându-se cu obiecte ascuțite, au aplicat minorilor mai multe lovituri în regiunea capului și corpului.\n\nUrmare a leziunilor aplicate, victimile au suferit un șoc posthemoragic, după care a survenit decesul. Urmărind scopul ascunderii urmelor infracțiunii, inculpații au îngropat cadavrele minorilor la o distanță de aproximativ 5 km de la locul infracțiunii. Inculpații nu au recunoscut vina, iar examinarea cauzei a avut loc în procedură generală. Anterior inculpații au mai fost trași la răspundere penală.\n\nMenționăm că, sentința pronunțată nu este definitivă și poate fi contestată în termen de 15 zile la Curtea de Apel Chișinău.",
    "metadata": {
      "original_file": "Expresul_Ungheni_0111.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0497.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0182.html"
    }
  },
  {
    "title": "Fabrica de covoare din Ungheni a intrat în insolvabilitate",
    "content": "Compania Covoare-Ungheni, fiind cel mai mare producător de covoare din Republica Moldova, a fost declarată insovabilă. Decizia a fost luată de Judecătoria Ungheni, motivul fiind incapacitatea companiei de a-și achita datoriile, scrie Agora cu referire la Moldstreet.\n\nCompania a fost declarată insolvabilă la cererea debitorului și a creditorilor, printre care și Serviciul Fiscal de Stat.\n\nPotrivit deciziei instanței, Nicula Nicolas, administratorul companiei, a fost suspendat din funcție, iar în locul său a fost desemnat Igor Bulgaru, administrator autorizat. Judecătorul a stabilit și termenul limită pentru creditorii companiei de a depune cererile de validare a creanțelor, acesta fiind 22 noiembrie 2024, iar ședința de validare a creanțelor va avea loc pe 18 decembrie 2024.\n\nÎn plus Covoare-Ungheni a fost obligat să prezinte proiectul planului procedurii de restructurare pînă la prima adunare de raportare.\n\nPotrivit datelor publice, Covoare-Ungheni înregistrează datorii la bugetul statului de circa 14 milioane de lei.\n\nPotrivit rapoartelor prezentate de administrația companiei la Biroul Național de Statistică, în ultimii ani Covoare-Ungheni, care ar fi cel mai mare producător de covoare din țară, s-ar fi reorientat spre producția betonului asfaltic și construcția drumurilor.\n\nNOTĂ: Fabrica a fost fondată în anul 1980 și a fost semnificativ modernizată după privatizare în anul 1998. Astăzi fabrica produce covoare, calitatea cărora este la nivelul standardelor internaționale. Liniile de producere sunt dotate cu cele mai performante utilaje. Covoarele sunt comercializate în mai multe țări Europene precum și în Statele Unite ale Americii și Japonia.",
    "metadata": {
      "original_file": "Expresul_Ungheni_0054.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0478.html"
    }
  },
  {
    "title": "„Iubirea nu doare” - un spectacol bazat pe istorii reale ale femeilor supuse violenței",
    "content": "Teatrul M.A.D.E. a prezentat la Ungheni un spectacol intitulat „Iubirea nu doare”, care ilustrează o istorie cutremurătoare, însă cu final pozitiv, care urmărește să arate victimelor violenței în familie că ele nu sunt singure și pot fi ajutate. Spectacolul s-a jucat la 30 noiembrie în sala mare a Palatului de Cultură din Ungheni, cu sala plină.\n\nStatuile vivante, expuse în holul Palatului de Cultură, au întâmpinat spectatorii și au interacționat cu ei. „Prin intermediul instalațiilor expuse pe hol am încercat să prezentăm toate greutățile pe care le întâmpină femeile. Ne-am dorit să vă facem să reflectați și ca aceste lucruri să nu fie tolerate. Doar împreună putem crea acea comuniune pe care să o numim familie”, a menționat Ianoș Petrașcu, regizor și directorul Teatrului MADE.\n\nActul artistic, cu un rol social important, a vorbit despre o istorie comună a mai multor femei din Republica Moldova, în care violența în familie e un drum dureros și întunecat. „Este un spectacol în care folosim mărturiile multor femei care au trecut prin violență. Veți auzi cuvinte spuse de victime ale violenței. Și ne-am dori foarte mult să reflectați asupra celor văzute și auzite”, a îndemnat publicul Ianoș Petrașcu. „Noi credem că fiecare dintre noi, bărbat sau femeie, are locul său sub soare și fiecare are dreptul să aibă o viață frumoasă și fericită”, a concluzionat regizorul.\n\n„Spectacolul a fost despre un fenomen destul de actual în societate și m-a emoționat modul în care au reușit să exprime și să transmită emoțiile, dar și durerile prin care au trecut fetele și femeile, victime ale violenței domestice. Aș vrea ca mai multe dintre ele să vorbească și să raporteze despre ceea ce li se întâmplă, pentru că doar în așa mod vom putea reduce această problemă socială”, ne-a spus Nicoleta Lisovscaia, o spectatoare, la final. Andreea Țugui, o altă spectatoare, consideră că „violența, sub toate formele sale, este un lucru foarte urât, iar informarea despre consecințele acestui fenomen joacă un rol esențial în comunitate”. „Nu trebuie să răbdăm violența asupra noastră, a fetelor și femeilor. Mai ales că violența în familie are consecințe foarte grave, se poate solda chiar cu pierderea de vieți. Condamn actele de violență și consider că este în avantajul nostru că am fost informați astfel prin intermediul spectacolului”, a menționat ea.\n\nMaria Scorodinschi este una dintre supraviețuitoarele violenței domestice, care a ieșit pe scenă, în fața sutelor de oameni prezenți în sală și a relatat despre posibilitățile pe care le are o victimă pentru a cere ajutor. „Am hotărât să vorbesc public pentru că am conștientizat că pot să ajut alte femei să prindă curaj. Un exemplu viu sunt eu, care am trecut prin toate formele dure ale violenței. Acum, pot afirma că m-am reabilitat, iar visul meu de a avea un cămin liniștit s-a realizat. Încurajez femeile care se confruntă cu violența în familie să cearră ajutor de la instituțiile competente, să nu rabde, pentru că da, sunt soluții, este cale de ieșire”, a spus Maria Scorodinschi.\n\nSpectacolul a fost prezentat în cadrul campaniei internaționale „16 Zile de Activism pentru Eliminarea Violenței Împotriva Femeilor și Fetelor”, campanie lansată de Secretarul General al ONU, care reiterează necesitatea de a lupta pentru eradicarea imediată a violenței în bază de gen și pentru crearea unei lumi în care fetele și femeile se simt în siguranță. Campania este organizată anual între 25 noiembrie și 10 decembrie, de 21 ani consecutiv, de către Guvernul Republicii Moldova, autoritățile locale, organizațiile internaționale și societatea civilă. Culoarea campaniei este oranj, aceasta fiind un simbol al viitorului luminos pentru fiecare femeie și fată. Activitățile din acest an se desfășoară sub genericul global „Uniți în activism pentru eliminarea violenței împotriva femeilor și fetelor”.\n\nTeatrul M.A.D.E. se descifrează: Mișcare, Artă, Dans și Emoţie. Fondatorii Teatrului au renunțat la expresia verbală și abordează o stilistică nouă și revoluționară pentru Republica Moldova, care implică mișcarea, dansul și expresia corporală. Instrumentul de bază în montările teatrului este corpul actorului, care poate transmite mesaje și stări dincolo de limbă și vârstă. Această abordare distruge barierele lingvistice și face arta mai accesibilă, anume prin esențializarea mesajului pe care vrea să-l transmită.",
    "metadata": {
      "original_file": "Expresul_Ungheni_0404.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0028.html"
    }
  },
  {
    "title": "În premieră, usturoiul moldovenesc a ajuns pe piața europeană",
    "content": "În premieră, usturoiul moldovenesc a ajuns pe piața europeană. În acest an, producătorii din Moldova au exportat în UE 10 tone de usturoi. Deși cantitatea exportată nu e mare, este un semnal pozitiv și un început, menționează vicepremierul Dumitru Alaiba, ministru al dezvoltării economice și digitalizării, citat de IPN.\n\n„La produsele care au acces liber în Uniunea Europeană – mere, struguri, prune, cireșe, etc. – am văzut creșteri an de an. Dar usturoiul stătea pe zero. S-a pornit. În 2024 au mers primele exporturi de usturoi în UE. Antreprenorii noștri au făcut afaceri de 764 de mii de lei”, a precizat Dumitru Alaiba.\n\n„Și ne vom bucura de fiecare succes al unui nou produs exportat, pentru că în spatele acestuia se află un antreprenor concret care a valorificat oportunitățile oferite de deschiderea spre UE. Vorbim despre afaceri care se dezvoltă, locuri de muncă menținute sau create, și stabilitate pentru familiile care depind de aceste venituri”, a mai menționat ministrul.",
    "metadata": {
      "original_file": "Unghiul_0356.html"
    }
  },
  {
    "title": "Pentru prima dată, la Ungheni, va avea loc forumul EUROSFAT",
    "content": "Pentru a deschide noi orizonturi și a defini direcțiile strategice privind reformele necesare pentru aderarea la UE, pentru prima oară în Moldova se desfășoară forumul EUROSFAT 2023, iar printre locațiile unde se va desfășura forumul se regăsește și municipiul Ungheni.\n\nPotrivit organizatorilor, evenimentul trece Prutul, după mai multe ediții de succes în România și se extinde în Republica Moldova, unde se va desfășura în data de 28 noiembrie la Chișinău și pe 30 noiembrie la Bălți, Ungheni și Ceadîr-Lunga. Forumul cu sloganul „Uniunea Europeană și noi orizonturi” este organizat de către Centrul de Expertiză Europeană „Europuls” din România și Centrul Analitic Independent „Expert-Grup” din Moldova, cu susținerea financiară a Fundației Soros Moldova, a Uniunii Europene și a Fundației „Friedrich Ebert”.\n\nEvenimentul va reuni oficiali europeni, reprezentanți ai sectorului public, privat, societatea civilă și mediul academic pro-european. Iar formatul unic va permite definirea direcțiilor strategice pentru integrarea europeană a Republicii Moldova, prin dezbateri și dialoguri pe subiecte-cheie pentru realizarea reformelor necesare pentru aderare, dar și conservarea şi aprofundarea valorilor europene.\n\nÎn cadrul forumului de la Chișinău, participanții vor aborda progresele înregistrate de țara noastră la peste un an de la primirea statutului de țară candidată la aderarea în UE prin prisma respectării nivelului de îndeplinire a celor 9 recomandări ale Comisiei Europene, perspectivele deschiderii negocierilor de aderare cu UE și proiectele de dezvoltare regională dintre Moldova și România. De asemenea, experții vor pune în discuție și subiecte legate de democrație, bună guvernare, justiție, dezvoltarea economiei, sustenabilitate, demografie și reziliență la crize.\n\nLa evenimentele din Bălți, Ungheni și Ceadîr-Lunga dialogurile se vor axa pe subiecte de interes pentru autoritățile și comunitățile locale, precum reforma administrației locale, gestionarea deșeurilor și educația ecologică, dezvoltarea producției locale, fondurile europene la nivel local etc.\n\nForumul EUROSFAT se desfășoară de 10 ani în România, fiind implementat de Centrul de Expertiză Europeană „Europuls”. Acesta este un model de succes în conectarea cetățenilor din România cu agenda europeană, fiind un forum de dezbateri între factorii de decizie de la nivel european, național și local, reprezentanții societății civile, ai mediului de afaceri și ai mediului academic.\n\nRezultatele Forumului EUROSFAT au fost recunoscute la nivel european, „Europuls” fiind desemnat câștigător național al Premiului Charlemange pentru Tinerii Europeni pentru Forumul EUROSFAT 2022, cel mai bun proiect de promovare a agendei europene. Evenimentul se desfășoară în acest an, în premieră, și în Republica Moldova.\n\nPentru mai multe detalii, dar și pentru a vă înscrie la eveniment accesați https://eurosfat.ro/2023-republica-moldova",
    "metadata": {
      "original_file": "Expresul_Ungheni_0280.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0213.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0090.html"
    }
  },
  {
    "title": "Centrul Raional de Tineret din Ungheni va beneficia de un microbuz care va facilita organizarea activităților mobile",
    "content": "Cinci centre de tineret, printre care și Centrul Raional de Tineret din Ungheni, au fost selectate câștigătoare în Concursul din cadrul Programului UNFPA Spații Sigure Mobile pentru tineri, desfășurat în luna aprilie.\n\nÎn acest context, centrele de tineret vor beneficia de un microbuz pentru activități mobile, fapt ce va permite accesul la servicii și pentru tinerii din zonele rurale, localități îndepărtate, oferindu-le oportunități de participare, implicare civică, dezvoltare personală, incluziune și coeziune socială, precum și alte activități de dezvoltare a lucrului de tineret, inclusiv pentru cei mai vulnerabili.\n\nDotarea centrelor câștigătoare cu un microbuz este realizată de către Fondul Națiunilor Unite pentru Populație în parteneriat cu Ministerul Educației și Cercetării, Agenția Națională pentru Tineret și Institutul de Instruire în Dezvoltare „MilleniuM”, cu sprijinul Direcției Generale pentru Protecția Civilă și Operațiuni de Ajutor Umanitar a Comisiei Europene.\n\nProgramul UNFPA Spații Sigure Mobile pentru tineri a fost dezvoltat în anul 2023 de către Fondul Națiunilor Unite pentru Populație, ca răspuns la fluxul de refugiați din Ucraina, prin care au fost înființate 5 Spații Sigure Mobile (SSM)pentru a oferi servicii adolescenților, tinerilor și femeilor tinere din comunitățile de refugiați, romi și grupuri vulnerabile din comunitatea gazdă.\n\nÎn anul 2024, UNFPA Moldova, în parteneriat cu Ministerul Educației și Cercetării, Agenția Națională Tineret și Institutul de Instruire în Dezvoltare „MilleniuM” va continua să sprijine și să asigure funcționarea eficientă a acestor spații sigure prin transferul SSM, nemijlocit a 5 microbuze, către centrele de tineret câștigătoare în cadrul concursului.",
    "metadata": {
      "original_file": "Expresul_Ungheni_0146.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0585.html"
    }
  },
  {
    "title": "Tenisul de masă: sportul care modelează generații la Ungheni",
    "content": "„Vreți rezultate? Puneți în față motivația și luptați pentru ele!”. Acesta este mesajul lui Vasile Adam, profesor-antrenor și lucrător emerit în domeniul sportului, pentru toți cei care aspiră la succes, fie în sport, fie în viață. Vasile Adam, antrenor și profesor la Secția de Tenis de masă din cadrul Școlii Municipale de Sport din Ungheni, și-a dedicat 22 de ani acestui sport, fiind unul dintre pionierii promovării tenisului de masă în oraș.\n\nÎncepându-și cariera în 1980 ca profesor de educație fizică, Vasile Adam a lucrat în diverse discipline sportive, dar tenisul de masă a devenit marea sa pasiune. Deși și-a finalizat studiile ca gimnast, el consideră că toate sporturile au tangențe între ele, iar gimnastica este „împărăteasa” tuturor disciplinelor sportive.\n\nPe parcursul carierei, a format zeci de discipoli, dintre care mulți se află acum în Europa și Statele Unite ale Americii, continuând să exceleze în tenisul de masă. „Bazele au fost puse aici, în Ungheni, iar ei și-au dezvoltat mai departe performanțele, ceea ce e un lucru îmbucurător”, afirmă Vasile Adam.\n\nDin 2002, Vasile Adam antrenează zilnic copii de toate vârstele. Grupele sunt structurate în funcție de nivel. Nivelul de începători – o etapă de doi ani, axată pe dezvoltarea pregătirii fizice generale și a abilităților de bază. Nivelul avansați – cinci ani de antrenamente intense, unde se pun bazele pentru includerea în Lotul Național. Grupa de măiestrie – destinata sportivilor care aspiră la nivelul de măestrie.\n\nAntrenamentele sunt concepute pentru a dezvolta nu doar performanța sportivă, ci și caractere puternice. „Pentru a avea reușite în acest sport, trebuie să existe dorința copilului, a părintelui și a antrenorului, formând un triunghi care să nu aibă fisuri”, subliniază antrenorul.\n\nÎn ultimii doi ani, sala de antrenamente a devenit un spațiu al colaborării dintre Vasile Adam și fiul său, Mihai Adam. Revenit din Italia, unde a fost antrenor, Mihai Adam continuă să promoveze tenisul de masă în Ungheni, alături de tatăl său.\n\nAstăzi, peste 80 de copii frecventează secția de tenis de masă din Ungheni, beneficiind de o educație sportivă de calitate și de oportunitatea de a-și dezvolta abilitățile în acest domeniu.\n\nPrintre discipolii care se remarcă prin rezultate extraordinare este Nichita Mandatari, un tânăr cu zece ani de experiență în tenisul de masă. „La început îmi era dificil, mi se părea complicat, mai ales că multe tehnici nu mi se primeau. Dar, cu antrenamentele regulate, cu multă străduință și cu ajutorul antrenorului, am avansat. Am participat la multe competiții republicane și internaționale, unde am avut oportunitatea să mă confrunt cu cei mai buni tenismeni și am avut posibilitatea să-mi demonstrez abilitățile obținute, și chiar să obțin rezultate frumoase. De trei ori pe săptămână vin la antrenamente. Pot spune că, antrenamentele m-au ajutat să fiu mai concentrat, să-mi pot controla emoțiile, să mă analizez pe mine însămi, ce pot face și unde mai am de lucrat. Mi-am dezvoltat abilități precum reacția, colaborarea și atenția. Participarea la competiții m-au ajutat să fiu mai puternic în situații dificile și să fac față provocărilor. Desigur, au fost și competiții în care nu mi-am îndeplinit obiectivul cu care am plecat de acasă, dar cu multă străduință, muncă și motivație de a avansa în acest gen de sport, prin multe antrenamente și cu ajutorul sfaturilor primite de la antrenori, sunt ferm convins că voi obține rezultate remarcabile”, spune Nichita Mandatari.\n\nDe asemenea, Felicia Crețu, o altă discipolă, povestește cum pasiunea pentru tenisul de masă a început la vârsta de opt ani. „Orele de antrenament mi-au dezvoltat disciplina, motivația și perseverența. Datorită sprijinului antrenorilor, reușesc să obțin rezultate bune la competiții”, afirmă Felicia.\n\nTenisul de masă dezvoltă intelectul, coordonarea și mobilitatea fizică, fiind potrivit pentru orice vârstă sau gen. „Sănătatea trebuie menținută zilnic prin exerciții fizice. Un corp sănătos într-o minte sănătoasă!”, afirmă Vasile Adam care, la 67 de ani, continuă să inspire copiii care practică tenisul de masă, prin dedicația sa.",
    "metadata": {
      "original_file": "Expresul_Ungheni_0003.html"
    }
  },
  {
    "title": "Patru cetățeni străini au fost prinși la Ungheni, în timp ce încercau să treacă ilegal frontiera de stat",
    "content": "Polițiștii de frontieră din cadrul Direcției Regionale Vest documentează patru cetățeni din India care au încercat să ajungă clandestin din Republica Moldova în România.\n\nÎn imediata apropiere de malul râului Prut, au fost identificați patru cetățeni indieni, cu vârste cuprinse între 24 și 35 de ani, pentru care există bănuială rezonabilă că intenționau să treacă ilegal frontiera moldo-română.\n\n”Polițiștii de frontieră au observat un grup de patru persoane ce intenționa să traverseze fraudulos granița. Grupul a fost reținut în noaptea de 14 octombrie 2023, acest lucru a fost posibil cu ajutorul sistemelor speciale de supraveghere aeriană, astfel patrula Poliției de Frontieră a reușit să rețină în flagrant cele patru persoane”, scriu reprezentanții Poliției de Frontieră a Republicii Moldova.\n\nÎn prezent, autoritățile desfășoară cercetări amănunțite în cadrul acestui caz, având ca scop elucidarea circumstanțelor și luarea măsurilor legale corespunzătoare conform legislației în vigoare.",
    "metadata": {
      "original_file": "Expresul_Ungheni_0296.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0340.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0205.html"
    }
  },
  {
    "title": "Au început lucrările de reabilitare a drumului în vama Sculeni",
    "content": "Administrația de Stat a Drumurilor (ASD) informează că au demarat lucrările de reabilitare a drumului la frontiera cu România, distanța drumului în reparație fiind 1 km 163 m.\n\n”Acest tronson este de o importanță strategică deoarece duce spre podul de șosea ce traversează râul Prut, în proximitatea Punctul de Trecere a Frontierei (PTF) Sculeni și va facilita fluidizarea transportului precum și circulația în condiții de siguranță și confort”, scriu reprezentanții ASD.\n• reabilitarea unui tronson de drum cu lungimea de 1,163 km de categoria tehnică III, cu două benzi de circulație a câte 3,5 m fiecare;\n• amenajarea acceselor în curți (5 buc.) pe o suprafață de cca 84 m2;\n\nLucrările au o valoare contractuală de aproximativ 29.269.308,52 lei, bani alocați din mijloacele Fondului Rutier. Termenul de execuție al lucrărilor este până la sfârșitul lunii august 2024.\n\n”Reiterăm că, în anul 2022, punctul vamal Sculeni a fost traversat de aproximativ 763.000 de autoturisme, 297.000 de camioane și 46.000 de autocare, iar numărul total de pasageri care au tranzitat podul a fost de aproximativ 3,8 milioane. Aceste cifre reflectă importanța și utilizarea intensă a acestui drum, evidențiind necesitatea reabilitării pentru a asigura siguranța și eficiența continuă a transportului”, transmite Administrația de Stat a Drumurilor.",
    "metadata": {
      "original_file": "Expresul_Ungheni_0279.html"
    }
  },
  {
    "title": "Funcționarii postului vamal Sculeni au fost decernați cu Diplome Internaționale de Recunoaștere",
    "content": "Un grup de funcționari vamali ce activează în cadrul postului vamal Sculeni au fost decernați cu Diplome Internaționale de Recunoaștere, în semn de apreciere pentru activitate prodigioasă, profesionalism și asigurarea unui management eficient la frontiera vamală moldo-română.\n\nDiplomele au fost acordate de Organizația Internațională/Interguvernamentală de Dezvoltare Educațională (IOED) cu statut special în cadrul Consiliului economic și social la ONU și Congresul Internațional pentru Protecția Drepturilor și Libertăților Cetățenilor „SHELD”.\n\n„Mulțumim pentru apreciere și recunoștința exprimată colegilor noștri din prima linie de control vamal, care zi de zi asigură securitatea economică și siguranța cetățenilor noștri”, scriu reprezentanții Serviciului Vamal din Republica Moldova.",
    "metadata": {
      "original_file": "Expresul_Ungheni_0150.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0086.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0439.html"
    }
  },
  {
    "title": "„Nu tolera violența! Raportează!” - mesajul tinerilor din Ungheni împotriva violenței în bază de gen",
    "content": "Tinerii voluntari de la Centrul Municipal pentru Tineri din Ungheni au organizat, vineri, 6 decembrie, un flashmob în Piața Independenței, pentru a transmite un mesaj clar: violența în bază de gen nu trebuie tolerată.\n\nAcțiunea, desfășurată în parteneriat cu Inspectoratul de Poliție, Biroul de Probațiune, Agenția Teritorială de Asistență Socială (ATAS) și Structura Teritorială de Asistență Socială (STAS), dar și autoritățile locale, face parte din Campania „16 zile de activism împotriva violenței în bază de gen”. \n\n „Prin acest flashmob am vrut să arătăm că nicio fată sau femeie nu trebuie să tolereze violența, ci să ceară ajutor. Din păcate, violența rămâne o problemă gravă, atât la nivel național, cât și global”, a declarat Nicoleta Stahi, una dintre voluntarele Centrului Municipal pentru Tineri, după care a mai adăugat: „Zilnic, zeci sau chiar sute de femei sunt abuzate fizic, psihologic sau economic. Dorim să transmitem femeilor că nu sunt singure și că orice act de violență poate și trebuie raportat fără teamă”.\n\n„Trăim într-o eră a tehnologiei și vedem des articole despre cazuri de violență. Este încurajator să observăm că tot mai multe supraviețuitoare încep să vorbească despre traumele lor și să ceară ajutor. Mesajul nostru este clar: nu tolerați violența sub nicio formă!”, o completează colega ei, Anastasia Roistarcer.\n\nElena Burlacu, directoarea Centrului Municipal pentru Tineri, a explicat că activitatea face parte dintr-o serie de acțiuni organizate pentru a sensibiliza și informa comunitatea. „Am colaborat cu Inspectoratul de Poliție, ATAS și STAS pentru a desfășura activități de informare prin școli. Scopul nostru este să schimbăm percepția asupra violenței și să contribuim la reducerea acestui fenomen”, a declarat ea.\n\nDe altfel, toți actorii implicați au încercat să transmită mesajul că orice victimă a violenței poate raporta despre ceea ce i se întâmplă fie la asistentul social din comunitate, polițistului de sector.\n\n„Este important ca victimele să știe că nu sunt singure și că vor primi sprijinul necesar”, a menționat Ecaterina Rusu, ofițer principal în cadrul Inspectoratului de Poliție Ungheni.\n\n„Este trist că sunt înregistrate atât de multe cazuri de violență, dar e îmbucurător să vedem că femeile au început să apeleze mai des la ajutor. Mesajul nostru este simplu: victimele nu trebuie să tacă. Noi, ca instituții abilitate, suntem pregătite să oferim sprijinul necesar pentru a rupe cercul violenței și a ajuta femeile să meargă mai departe”, a menționat și Olesea Scripcari, specialist principal în domeniul prevenirii și combaterii violenței în familie ATAS Centru.\n\nPrezent la flashmob, președintele raionului, Dionisie Ternovschi, a subliniat importanța acțiunilor de sensibilizare în contextul campaniei 16 zile de activism împotriva violenței în bază de gen. „Astfel de acțiuni promovează comunicarea eficientă și atrag atenția asupra unui subiect care ne privește pe toți. Violența față de femei și fete nu are nicio scuză. Sunt bucuros să văd implicarea activă a tinerilor, care devin adevărate voci ale comunității”, a specificat el.\n\nPe lângă flashmob, trecătorilor li s-au oferit mere cu mesaje inscripționate pentru a întări mesajul campaniei. \n\n De menționat că, campania „16 zile de activism civic împotriva violenței în bază de gen” va continua cu alte acțiuni de informare și sensibilizare. Organizatorii speră ca eforturile lor să contribuie la o comunitate mai informată și mai solidară, în care nicio formă de violență să nu mai fie tolerată.",
    "metadata": {
      "original_file": "Expresul_Ungheni_0015.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0593.html"
    }
  },
  {
    "title": "Caravana de Crăciun: mii de copii din Republica Moldova au primit bucuria sărbătorilor",
    "content": "Peste 23.000 de copii din Republica Moldova au fost învăluiți în magia sărbătorilor de iarnă grație Caravanei de Crăciun, un proiect caritabil organizat de asociația Round Table Germania în parteneriat cu Round Table Moldova. Cadourile, care au inclus jucării, dulciuri, articole de igienă și haine, au fost împachetate cu grijă de copiii din Germania și distribuite, cu sprijinul autorităților locale, în grădinițe, școli și alte instituții din întreaga țară.\n\nAjutoarele au ajuns și la copiii din municipiul și raionul Ungheni, inclusiv la cei din familii social vulnerabile, aducând bucurie și speranță în inimile micuților. \n\n „Organizăm această caravană în fiecare an, în ajunul sărbătorilor de iarnă. Scopul nostru este să aducem zâmbetul pe chipul copiilor care au mai puține posibilități. Ne dorim ca fiecare copil să trăiască bucuria unui adevărat Moș Crăciun și să simtă farmecul sărbătorilor. Totodată, vrem să inspirăm și pe alții să facă o faptă bună”, a declarat Andrian Gurdiș, președintele Round Table Moldova. \n\n Bucuria adusă de această inițiativă a fost resimțită nu doar de copii, ci și de părinți, educatori, profesori și autoritățile publice locale, care au apreciat generozitatea și efortul organizatorilor. \n\n „Cadourile primite nu doar că au adus zâmbete, dar demonstrează sprijinul pe care îl oferiți comunității noastre. Este plăcut să știm că există oameni care se implică activ și arată apreciere față de cei din jur. Vă mulțumim pentru acest gest frumos și mizăm pe o colaborare continuă”, a afirmat Dan Coșciug, primarul satului Măgurele. \n\n Un părinte din aceeași localitate, Elena, a adăugat: „Apreciem din suflet generozitatea și efortul depus pentru a aduce bucurie în inimile celor mici. Acum, în prag de sărbători, copiii așteaptă cu nerăbdare darurile și vizita lui Moș Crăciun.”\n\nDespre Round Table \n\n Round Table este o organizație internațională fondată în 1927, în Marea Britanie, cu scopul de a uni tinerii într-o frăție dedicată sprijinirii comunității. În prezent, organizația numără aproximativ 30.000 de membri din 57 de state. Round Table Moldova, fondată în 2019, include 27 de membri organizați în două cluburi: Chișinău și Ungheni. \n\n Caravana de Crăciun reprezintă un exemplu elocvent de solidaritate și sprijin internațional, reamintind că magia sărbătorilor constă, înainte de toate, în generozitatea și grija față de cei care au mai puțin.",
    "metadata": {
      "original_file": "Unghiul_0069.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0317.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0602.html"
    }
  },
  {
    "title": "Un medic de la Ungheni a fost condamnat pentru malpraxis",
    "content": "Trei de ani de închisoare, atât riscă un medic, de la Spitalul Raional Ungheni, care a fost condamnat pentru malpraxis, după ce în instituția la care activa a decedat un pacient. Acuzatul deținea funcția de șef al Unității de Primire Urgențe din raionul IMSP SR Ungheni, fiind învinuit de încălcarea din neglijență a regulilor sau metodelor de acordare a asistenței medicale, transmite deschide.md.\n\nPotrivit datelor din dosar, învinuitul, aflându-se la data de 09 noiembrie 2018, în serviciul de gardă, nu a apreciat severitatea stării clinice a unui pacient, care s-a adresat la Unitatea de Primiri Urgențe în aceeași zi, aproximativ la ora 21:00, nu a stabilit diagnosticul clinic definitiv, nu a alcătuit şi îndeplinit un plan de examinare şi tratament corespunzător şi l-a plasat pe acesta în secția Psihonarcologie din cadrul spitalului, unde nu a fost supravegheat în dinamică.\n\nPrin urmare, ziua următoare, în jurul orei 00:45 pacientul a decedat în rezultatul unui stop cardiac, cauzat de cardiomiopatie (toxică), pe fundalul stării de ebrietate alcoolice avansate.\n\nTotodată, se menționează că executarea pedepsei cu închisoarea a fost suspendată condiționat pe o perioadă de probă de 3 ani. De asemenea, instanța a dispus încasarea din contul inculpatului în scopul reparării prejudiciului moral și material cauzat prin infracțiune, precum și a compensării cheltuielilor judiciare a sumei de 346.860 de lei.\n\nÎnvinuitul are interdicția de a părăsi țara, până la intrarea sentinței de condamnare în vigoare.\n\nSentința nu este definitivă și poate fi contestată cu apel în termen de 15 zile la Curtea de Apel Chișinău.",
    "metadata": {
      "original_file": "Expresul_Ungheni_0384.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0252.html"
    }
  },
  {
    "title": "Au sărbătorit Ziua Mondială a Pâinii alături de bunici",
    "content": "Pe data de 16 octombrie, la Filiala de Carte Românească „George Barițiu” Brașov din Ungheni, elevii clasei I-C, sub îndrumarea învățătoarei Silvia Mihăilă de la Școala Primară „Spiridon Vangheli” din Ungheni, au marcat Ziua Mondială a Pâinii printr-o activitate specială, desfășurată sub genericul „Pâine pe masă – aur în casă”. Evenimentul a avut ca oaspeți de onoare bunicii copiilor, care și-au împărtășit din experiențele lor de viață, fiind considerați simbolic „grâul copt” care transmite rod noilor generații.\n\nÎmpreună cu bunicii, elevii au împletit hulubași din aluat, simbolizând pacea, activitate care i-a unit pe micuți și pe vârstnici într-un moment plin de emoție și bucurie. Învățătoarea Silvia Mihăilă a subliniat că activitatea a fost o călătorie în timp, retrăind momente din copilărie alături de bunici: „Am fost copleșită de emoțiile de bucurie, iar această activitate a reînviat amintiri frumoase din trecut.” \n\n Olga Burlacu, șefa Filialei de Carte Românească „George Barițiu” Brașov din Ungheni, a menționat că o astfel de activitate a fost organizată și în anul 2022, cu o altă clasă de elevi din primul an. „Activitatea dedicată pâinii este o experiență memorabilă și plină de învățăminte, iar colaborarea dintre bunici și nepoți a fost fascinantă. Pregătirea pâinii a devenit o adevărată aventură, de la frământatul aluatului până la coacere,” a spus ea. \n\n Pe lângă activitățile practice, bunicii au avut ocazia să le povestească copiilor despre produsele de panificație de ritual, transmitând astfel mai departe o parte din moștenirea culturală legată de pâine.\n\nImportanța pâinii și provocările globale în alimentație \n\n Pâinea este unul dintre cele mai vechi și importante alimente de bază, fiind un simbol al prosperității și al traiului sănătos. Cu toate acestea, în ciuda importanței sale, accesul la pâine și alte produse alimentare de bază nu este garantat pentru toată populația globului. Potrivit Organizației Națiunilor Unite, aproximativ 9,2% din populația mondială – adică 735 de milioane de oameni – suferă de foame, în timp ce accesul la hrană adecvată rămâne o problemă majoră în multe regiuni ale lumii. Această situație face ca Ziua Mondială a Pâinii să fie nu doar o celebrare, ci și un moment de reflecție asupra nevoii de solidaritate și sprijin global în lupta împotriva foametei.",
    "metadata": {
      "original_file": "Unghiul_0481.html"
    }
  },
  {
    "title": "Panică la un teren de joacă din Semeni",
    "content": "La 20 iunie curent, în jurul orei 21:00, polițiștii din Ungheni s-au autosesizat în temeiul unui incident înregistrat la un teren de joacă din satul Semeni, care a creat panică în rândul copiilor și a părinților din localitate.\n\nOamenii legii au stabilit că un tânăr de 18 ani, din Ungheni, aflându-se la volanul unui Ford, cu un prieten de-al său având intenția de a organiza o farsă unui localnic, sub pretextul înscenării răpirii acestuia, au greșit adresa și au coborât cu cagule pe cap la un teren de joacă din localitatea Semeni.\n\nÎn consecință, aceștia au provocat panică în rândul copiilor aflați la joacă, dar și părinților acestora.\n\nPolițiștii cercetează toate circumstanțele cazului. Acțiunile antisociale ale tinerilor urmează a fi cercetate prin prisma încălcării de către conducătorul auto a prevederilor Regulamentului circulației rutiere, manifestarea de comportament agresiv și huliganism.\n\n„Informăm părinții că acest incident nu a prezentat pericol pentru copii și îi îndemnăm să-și păstreze calmul”, spune reprezentanții poliției.",
    "metadata": {
      "original_file": "Expresul_Ungheni_0107.html"
    }
  },
  {
    "title": "În municipiul Ungheni vor fi plantați peste 100 de copaci decorativi",
    "content": "Circa 100 de copaci decorativi de talie medie și mare, precum și cu coroană globulară (rotundă), vor fi plantați de-a lungul străzii Națională: atât în scuarurile existente, cât și pe trotuare – în locurile unde suprafața e mai mare. Arborii, în mare majoritate cu vârsta de aproximativ 10 ani, au fost aduși din pepinierele din nordul Republcii Moldova.\n\nPotrivit, autorităților publice locale, lucrările au început azi, 25 noiembrie, fiiind preconizate pentru o săptămână. Printre speciile de copaci ce vor fi plantați se numără: arțar, prun decorativ, catalpa, tuia, dud plângător, salcie, tei, stejar.\n\nReamintim că, anterior, în această toamnă, au fost plantați peste 400 de copaci în curțile școlilor și grădinițelor, în Parccul „Micul Cluj” și în zona din preajma Palatului de Cultură.\n\nLa începutul anului curent, au fost plantate și 15 magnolii pe Piața Independenței și în preajma ei.",
    "metadata": {
      "original_file": "Expresul_Ungheni_0412.html"
    }
  },
  {
    "title": "O autospecială din Franța a ajuns la Ungheni pentru satele din regiunea Cula",
    "content": "Satele din regiunea Cula din raionul Ungheni beneficiază, în prezent, de o autospecială destinată intervențiilor în situații de urgență. Aceasta a fost donată Direcției Situații Excepționale (DSE) Ungheni de o delegație din Franța. Pe lângă autospecială, a fost donat echipament special de intervenție și echipament medical, toate aceste resurse însumând o valoare de aproximativ jumătate de milion de lei.\n\nÎn delegația franceză s-au aflat Vincent Alleno, primarul comunei Plaintel și vicepreședinte al departamentului Côtes d’Armor, Joel Le Guilloux, președintele Asociației „Les Amis de Constanța”, Anne-Marie Scotto de la OVR Solidarité din Franța, precum și reprezentanți din Belgia: Michel de Bakcher, președintele OVR Belgia, și Francisc Giurgiu, președintele OVR România.\n\n„Suntem recunoscători pentru efortul de a ne oferi această autospecială și echipamentele atât de necesare. Acestea vor contribui nu doar la siguranța cetățenilor din zona Culei, dar și la sprijinirea centrelor de sănătate și asistență socială din raionul Ungheni”, a menționat Dionisie Ternovschi, președintele raionului Ungheni.\n\nSergiu Postolachi, șeful Direcției Situații Excepționale Ungheni, a precizat că autospeciala reprezintă un sprijin important și va fi folosită, în special, pentru satele din regiunea Cula. „Împreună cu toată echipa din cadrul Direcției Situații Excepționale apreciem înalt gestul pe care l-ați făcut pentru noi. Vreau să vă asigur că autospeciala va fi utilizată nemijlocit la intervenții, în special, în satele cele mai vulnerabile ale raionului Ungheni. Suntem pregătiți să facem față tuturor solicitărilor și ne angajăm să intervenim prompt în misiuni de salvare pentru cetățenii din raionul Ungheni”, a menționat el.\n\nDe menționat că tot în acea zi, pe 23 octombrie, în cadrul unei mese rotunde, a avut loc semnarea Protocolului de prietenie și colaborare între Plaintel, Franța și Ungheni, Republica Moldova, marcând un nou pas în consolidarea legăturilor franco-moldovenești și contribuind astfel la bunăstarea și siguranța cetățenilor din această regiune. „Suntem încântați să contribuim la siguranța unghenenilor”, a conchis Vincent Alleno, primarul comunei Plaintel.",
    "metadata": {
      "original_file": "Expresul_Ungheni_0042.html"
    }
  },
  {
    "title": "Manifest pentru pace",
    "content": "Citesc „Anonima. O femeie din Berlin”. Un jurnal în care aflăm starea oamenilor din Berlinul asediat în anul 1945, care a pus capăt celei de-a doua conflagrație mondială. Și iată gândurile mele:\n\n„Războiul este hâd, indiferent de pe care parte îl trăiești. Oamenii simpli, cei care nu dețin puterea, cei care nu doresc să cucerească, suferă cel mai mult. Nu au setea de a acapara, de a-și împărți influențele trecătoare, pentru că în final, acestea sunt efemere, ca orice pe pământ. \n\n Pe câmpurile de luptă, sub cerul întunecat de fum și praf, se află cei nevinovați. Oamenii care nu au ales această soartă, dar care o trăiesc din plin. Sunt femeile care plâng în tăcere pentru copiii lor plecați, sunt bătrânii care își amintesc de vremuri mai bune, sunt copiii care nu cunosc altceva decât frica și foamea. \n\n În colțurile întunecate ale caselor ajunse ruine din cauza bombardamentelor, mamele își strâng copiii la piept, sperând la un mâine mai bun. Sunetele exploziilor și șuierul gloanțelor sunt cântecul trist al nopților și zilelor. Tatăl care pleacă la luptă își lasă în urmă familia, promițând să se întoarcă, dar știind în adâncul sufletului că promisiunea este fragilă, ca o frunză în bătaia vântului. \n\n Setea de putere și influență își cer tributul. Liderii care își dispută bucăți de pământ uită că fiecare palmă de teren este udată cu sângele celor nevinovați. De cealaltă parte a frontului, oamenii trăiesc aceeași tragedie, purtând aceleași poveri. Nu există victorie în război, doar o pierdere comună, o rană care sângerează de ambele părți. \n\n Și totuși, undeva, se află și speranța. Sub stratul de cenușă, viața încearcă să răsară. Cei rămași în viață își doresc pacea, tânjesc după zilele simple și liniștite. Un zâmbet, o mână întinsă, un moment de compasiune – acestea sunt micile lumini care strălucesc în întuneric. \n\n Războiul chiar dacă este efemer, trecător, el lasă răni care nu se vindecă niciodată. Dar suferința lăsată în urmă este reală, palpabilă. Oamenii vor continua să lupte pentru supraviețuire, pentru a reconstrui ceea ce a fost distrus. În cele din urmă, speranța va triumfa, iar lecțiile dureroase ale trecutului vor deveni amintiri care să ne ghideze spre un viitor mai bun. \n\n Războiul este hâd, dar oamenii, în esența lor, sunt frumoși prin curajul, iubirea și speranța lor. Și poate, într-o zi, vom învăța să prețuim pacea mai mult decât orice iluzie de putere sau influență”.",
    "metadata": {
      "original_file": "Unghiul_0194.html"
    }
  },
  {
    "title": "Municipiul Ungheni mai are un viceprimar",
    "content": "Primăria municipiului Ungheni are un nou viceprimar. Este vorba despre Maria Ciolacu care va ocupa funcția de viceprimar pe domeniul buget, economie și finanțe. Aceasta a fost aleasă, vineri, 16 iunie de către Consiliul Municipal Ungheni, candidatura sa a fost supusă votului, astfel a primit 17 voturi pro și 5 abțineri, scrie primăria.\n\nAmintim că anterior funcția de viceprimar pe domeniul buget, economie și finanțe a fost exercitată de Vera Poia, care a fost instuită în funcție pe 20 decembrie 2019, după 2 ani aceasta și-a dat demisia, astfel din anul 2021 până în prezent funcția de viceprimar a fost vacantă.\n\nMenționăm că Primăria municipiului Ungheni mai are doi viceprimari, Ion Gălușcă care este responsabil de domeniul construcții și sector comunal și Dionisie Ternovschi care responsabil de sectorul social.\n\nNotă: Maria Ciolacu s-a născut la Ungheni, și-a făcut studiile medii la fosta școală nr. 2, în prezent Liceul „Ion Creangă”. După absolvirea, în 1982, a Facultăţii de chimie a Universităţii de Stat din Chișinău, a revenit la Ungheni, unde a lucrat timp de peste 30 de ani la fabrica de covoare. A început de la laborantă și a ajuns directoare a SRL „Filatura Ungheni”. A lucrat o perioadă la Compania „Lear Corporation”. Are și studii în economie. Nu este membră de partid.",
    "metadata": {
      "original_file": "Expresul_Ungheni_0360.html"
    }
  },
  {
    "title": "Să fim responsabili!",
    "content": "Alegerile, indiferent de tipul lor (parlamentare, prezidențiale sau locale), trebuie să ne facă mai hotărâți ca să facem o schimbare. Cu toții suntem responsabili pentru viitorul localităților, a țării noastre, și renunțarea la vot nu este o soluție. Prin implicarea activă în alegeri putem contribui la construirea unui viitor mai bun pentru Republica Moldova. Este momentul să acționăm și să ne facem auziți în procesul democratic, pentru a restabili încrederea în alegeri și pentru a contribui la o societate mai prosperă, demonstrăm că suntem un stat în care libertatea este respectată. Deci să ieșim la alegeri, să fim responsabili de viitorul nostru!",
    "metadata": {
      "original_file": "Unghiul_0259.html"
    }
  },
  {
    "title": "Astăzi este marcată Ziua Națională a Culturii și ziua de naștere a poetului Mihai Eminescu",
    "content": "În fiecare an, pe 15 ianuarie, Republica Moldova și România celebrează Ziua Națională a Culturii, ocazie cu care este marcată și ziua de naștere a marelui poet Mihai Eminescu. Această zi este dedicată recunoașterii și promovării valorilor culturale și literare, fiind un moment de înaltă importanță, atât pentru Republica Moldova, cât și pentru România, scrie tvrmoldova.md. Cu această ocazie, începând cu ora 10:00, la bustul poetului din municipiul Ungheni va avea loc un moment festiv printr-un program artistic prezentat de ”Casa Limbii Române” în parteneriat cu Primăria municipiului Ungheni. În Republica Moldova, 15 ianuarie (data nașterii marelui poet Mihai Eminescu) este Ziua Naţională a Culturii începând cu anul 2012, hotărârea Parlamentului în acest sens fiind publicată în Monitorul Oficial la 11.05.2012. Astfel, oficial, Ziua Națională a Culturii în Republica Moldova e sărbătorită din 2013.\n\nUniversalitatea operei poetice a lui Eminescu a fost recunoscută şi de UNESCO. Anul 1989 a fost declarat de UNESCO „Anul internaţional Eminescu”. La poemul „Luceafărul”, marele poet a lucrat nouă ani şi jumătate, a făcut zeci de variante şi peste 3 mii de modificări. Cu „Luceafărul”, Eminescu a intrat, în 2009, în Guinness Book of Records (Cartea Recordurilor). Cu cele 98 de strofe, „Luceafărul” a fost omologat drept cel mai lung poem de dragoste. Versurile lui Eminescu au fost citite pe întreg mapamondul. Opera lui Eminescu a fost tradusă în peste 60 de limbi de pe toate continentele. Eminescu a scris versuri până în ultimele momente de viață. Ultimele sale poezii scrise: „Viaţa” și „Stele în cer” au fost găsite pe o hârtie în buzunarul hainei purtate în ultimele zile de viață. NASA a numit cu numele lui Eminescu un crater cu un diametru de 125 de kilometri de pe planeta Mercur. În catalogul planetelor mici („Minor Planet Names – alphabetical list”) printre cele 233.943 de planete din Univers, care poartă un nume, la poziția 9.495 se află şi Planeta Eminescu.",
    "metadata": {
      "original_file": "Expresul_Ungheni_0225.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0520.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0170.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0465.html"
    }
  },
  {
    "title": "Cine este liderul grupării criminale din cadrul formațiunii Șor, reținut la Ungheni",
    "content": "„Liderul grupării criminale din cadrul formațiunii Șor”, din raionul Ungheni a fost reținut de către oamenii legii pentru 72 de ore joi, 24 octombrie, în urma unor percheziții, este Mihai Pascari, a constatat ZdG.\n\nAcesta a fost inclus în lista candidaților partidului Șansă la funcția de consilier în Consiliul raional Ungheni pentru alegerile locale generale din 5 noiembrie 2023, dar nu a mai ajuns să candideze, având în vedere că formațiunea politică a fost exclusă din cursa electorală. Pascari a fost în fruntea listei, situat pe locul 2.\n\nActiv pe TikTok, tânărul de 26 de ani s-a plâns în luna septembrie că ar fi oprit pentru perioade lungi, la punctele de trecere a frontierei, atunci când pleacă din R. Moldova. Deși a declarat că nu i s-ar fi comunicat motivul „tragerii pe dreapta”, acesta a susținut că ar fi din cauză că „nu susține candidatul Maia Sandu”.\n\nMihai Pascari a fost și la Moscova atunci când a avut loc lansarea așa-zisului bloc „Victorie”. Acesta a publicat pe rețelele de socializare mai multe secvențe video cu artiștii ruși care au cântat în limba română, stând în primul rând din sală. După evenimentul de la sfârșitul lunii aprilie, oamenii legii au cercetat mai multe persoane întoarse din capitala Federației Ruse, care au adus sume de bani cash care ar fi urmat să fie utilizați pentru coruperea electoratului.\n\nCum s-a votat la Ungheni\n\nZdG a constatat că în raionul Ungheni, unde au fost deschise 78 de secții de votare, Victoria Furtună este susținută de condamnatul fugar Ilan Șor, a acumulat la alegerile prezidențiale de duminică 1 686 de voturi, clasându-se pe locul 4 în topul locuitorilor raionului Ungheni, fiind întrecută de Maia Sandu (13 445 de voturi), Alexandr Stoianoglo (11 734 de voturi) și Renato Usatîi (7 729 de voturi). Furtună a acumulat cele mai multe voturi în satul Petrești – 82, conform datelor publicate de Comisia Electorală Centrală (CEC).\n\nÎn secvențele video publicate de la perchezițiile desfășurate acasă la Pascari se vede o listă cu voturile înregistrate în raionul Ungheni pentru referendum și pentru un singur candidat – Victoria Furtună.\n\nInspectoratul de Poliție Ungheni a recepționat joi, 24 octombrie, denunțul unei femei, din localitatea Florițoaia Nouă, care a comunicat oamenilor legii că ar fi primit mijloace financiare în sumă de 1 500 lei din partea liderului unei „grupări criminale din cadrul organizației criminale „ȘOR””, cu scopul determinării acesteia să voteze în favoarea unui anumit candidat la alegerile prezidențiale și să se pronunțe cu opțiunea „NU” la referendum.\n\nConform unui comunicat de presă al Inspectoratului General al Poliției (IGP), în vederea acumulării materialului probatoriu, polițiștii, sub conducerea Procuraturii raionului Ungheni, au descins cu percheziții autorizate la domiciliul și sediul „liderului”, un bărbat de 26 de ani.\n\nUrmare a perchezițiilor efectuate, oamenii legii ar fi depistat și ridicat mai multe probe „pertinente” cu privire la implicarea în săvârșirea infracțiunii de corupere: mijloace bănești, mai multe copii ale buletinelor de identitate ale cetățenilor, liste cu membri de partid și simpatizanți, pliante informative cu lozinci împotriva referendumului republican constituțional, mai multe cartele SIM, telefoane mobile, laptopuri și o tabletă cu informații relevante anchetei.\n\nMai mult, ar fi fost depistate „liste cu observatori” delegați atât în interiorul, cât și în adiacentul secțiilor de votare, care ar fi urmat să fie remunerați pentru influențarea opțiunii alegătorilor.\n\nÎn temeiul probelor acumulate, suspectul a fost reținut pentru 72 de ore.\n\nA fost inițiată o cauză penală pentru corupere electorală, iar dacă vinovăția suspectului va fi demonstrată, acesta riscă amendă de până la 55 000 de lei sau închisoare de până la 5 ani.",
    "metadata": {
      "original_file": "Expresul_Ungheni_0049.html"
    }
  },
  {
    "title": "Indemnizația pentru naștere, majorată la 21 350 de lei",
    "content": "Indemnizația unică la naștere s-a majorat cu 1350 de lei, constituind din 1 ianuarie, 21 350 de lei. Conform estimărilor Casei Naționale de Asigurări Sociale, aproximativ 33 de mii de copii vor beneficia de această indemnizație în anul 2025, transmite IPN.\n\nIndemnizația unică la nașterea copilului se acordă pentru fiecare copil născut, cu condiția ca acesta să fie înregistrat la subdiviziunea competentă a Agenției Servicii Publice.\n\nPrestația se stabilește anual de Guvern, în mărime egală cu valoarea monetară a coșului minim de bunuri necesare la nașterea copilului. Pentru plata indemnizației, în bugetul de stat sunt prevăzute resurse financiare de circa 710 milioane de lei.\n\nDin 1 ianuarie 2024 indemnizația unică la nașterea copilului se stabilește mamei, din oficiu, conform datelor privind nașterea copilului, disponibile în Registrul de Stat al Populației, fără necesitatea de a depune cerere.\n\nFamiliile cu copii beneficiază și de alte măsuri de susținere din partea statului. Printre acestea se numără indemnizația lunară de 1000 de lei, acordată tuturor copiilor cu vârsta de până la doi ani, indiferent dacă părinții sunt persoane asigurate sau nu. În 2025, de această indemnizație vor beneficia circa 72 de mii de copii. De asemenea, este acordată și indemnizația lunară pentru creșterea copilului până la trei ani, suma fiind stabilită în funcție de venitul părintelui.",
    "metadata": {
      "original_file": "Unghiul_0035.html"
    }
  },
  {
    "title": "La răcoare în izolatorul Inspectoratului de Poliție Ungheni. Pățania unui cetățean străin care a vrut să treacă Prutul",
    "content": "Un cetățean indian a fost reținut pentru 72 de ore, deoarece a încercat să treacă râul Prut împreună cu cinci cetățeni ai Bangladesh-ului.\n\nPotrivit, Poliției de Frontieră a Republicii Moldova , pe data de 5 august, polițiștii de frontieră din cadrul Direcției regionale Vest au fost alertați despre o posibilă tentativă de trecere a frontierei din Republica Moldova în România a unui grup de persoane. Astfel, în procesul acțiunilor de căutare și în baza planurilor de cooperare între autoritățile de frontieră moldo-române, prin schimbul operativ de date și informații, a permis reținerea în dimineața zilei de 6 august 2023 a șase persoane – cinci cetățeni ai Bangladesh pe teritoriul României și a unui cetățean indian – în Republica Moldova.\n\nÎn privința ultimului sunt indici că ar fi organizatorul migrației ilegale a cetățenilor Bangladesh. Străinul ar fi folosit o barcă gonflabilă pe care a încercat să o mascheze în fâșia forestieră de pe malul râului Prut. Cetățeanul indian a fost reținut pentru 72 de ore, fiind plasat în izolatorul de detenție preventivă al IP Ungheni.\n\nÎn conformitate cu prevederile Acordului de readmisie, cei cinci cetățeni ai Bangladesh au fost transmiși autorităților moldovene.\n\nCazul este cercetat în continuare în vederea stabilirii tuturor circumstanțelor.",
    "metadata": {
      "original_file": "Expresul_Ungheni_0337.html"
    }
  },
  {
    "title": "Apeductul magistral, care cuprinde 13 localități din raioanele Ungheni și Nisporeni, este construit în proporție de 50 la sută",
    "content": "Pe 16 noiembrie, Agenția de Dezvoltare Regională Centru (ADR Centru) a desfășurat o vizită în satul Măcărești, care a avut drept scop monitorizarea proiectului regional privind aprovizionarea cu apă potabilă.\n\nPotrivit reprezentanților ADR Centru, la fața locului, a avut loc o inspectare detaliată a șantierului, unde s-au desfășurat discuții cu antreprenorul responsabil de execuția activităților din proiect. Antreprenorul a confirmat că proiectul este în grafic, iar până în prezent, s-au realizat 50% din lucrările planificate.\n\n”Aceste activități reprezintă un efort asumat al autorităților centrale, regionale și locale în vederea asigurării oamenilor din această zonă cu acces îmbunătățit către o sursă de apă potabilă. Acest factor confirmă respectarea angajamentului pentru asigurarea serviciilor esențiale de calitate, fiind o premisă în creșterea nivelului de trai pentru locuitorii comunei Măcărești, satul Frăsinești, satul Costuleni din raionul Ungheni și comuna Boldurești, satul Chilișoaia, satul Băcșeni, comuna Brătuleni, satul Cîrnești, comuna ValeaTrestieni, satul Isăicani, satul Luminița, satul Selișteni și satul Odobești din raionul Nisporeni” , scrie ADR Centru.\n\nMenționăm că, în luna septembrie, a fost inaugurat punctul de subtraversare a râului Prut între Măcărești, România și Măcărești, Republica Moldova. Această subtraversare a fost realizată în conformitate cu Acordul privind primul contract de subtraversare a Prutului, semnat de Guvernele ambelor țări la Iași, pe data de 24 ianuarie 2022.\n\nProiectul cuprinde construcția unui apeduct magistral pe o lungime totală de 29,8 km, conectând râul Prut la localitățile din raioanele Nisporeni și Ungheni. De asemenea, se prevede construcția rețelelor interioare în localitățile Boldurești și Chilișoaia, pe o lungime totală de 24,3 km. În cadrul proiectului, sunt incluse și lucrări pentru construcția a 4 stații de pompare, 10 castele și 6 rezervoare de apă.\n\nProiectul, intitulat „Îmbunătățirea calității vieții populației rurale prin construcția apeductului de interconexiune a râului Prut – satul Măcărești cu apă potabilă a 13 localități din raioanele Nisporeni și Ungheni”, are ca scop asigurarea accesului la apă potabilă pentru comunitățile din această regiune.\n\nAmintim că, acest proiect beneficiază de finanțare din Fondul Național de Dezvoltare Regională și Locală (FNDRL), cu o valoare totală estimată de aproximativ 64 de miloane de lei. Pentru anul 2023, au fost alocate fonduri în valoare de circa 11 milioane de lei.",
    "metadata": {
      "original_file": "Expresul_Ungheni_0272.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0127.html"
    }
  },
  {
    "title": "Cerințe pentru importul și exportul de automobile",
    "content": "Serviciul Vamal informează proprietarii despre procesul de import al unui autoturism și actele necesare procedurii, insistând asupra faptului că pentru plasarea sub regim vamal de import a mijloacelor de transport este importantă respectarea tuturor cerințelor legale, transmite IPN.\n\nPotrivit Serviciului Vamal, mijloacele de transport pot fi importate indiferent de termenul de exploatare al lor. Acest termen se calculează pe baza anului de producere a autoturismului, și nu a anului de înmatriculare.\n\nProcedura de import se efectuează de către proprietar, de o persoană împuternicită legal sau de către un broker vamal licențiat. Drepturile de import variază în funcție de termenul de exploatare, capacitatea motorului și valoarea mijlocului de transport, care se calculează în vamă.\n\nPentru a importa un automobil, la posturile vamale sunt solicitate documente, precum actul de identitate al proprietarului, documentul ce confirmă dreptul de proprietate și pașaportul tehnic al mijlocului de transport. În cazul în care proprietarul este reprezentat de o altă persoană, mai este necesară procura eliberată persoanei respective.\n\nPersoanele fizice declară mijlocul de transport pe baza declarației vamale standard sau în scris, conform formularului declarației vamale. Formularul este eliberat de funcționarul postului vamal, unde se prezintă mijlocul de transport pentru vămuire.",
    "metadata": {
      "original_file": "Unghiul_0577.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0598.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0062.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0432.html"
    }
  },
  {
    "title": "De ziua municipiului Ungheni a fost lansat Ghișeul Unic",
    "content": "Ghișeul Unic Ungheni a fost lansat luni, 28 august și va presta pentru început 17 servicii publice, cu posibilitate de extindere ulterioară. Situat la parterul primăriei municipiului, Ghișeul Unic a fost instituit cu sprijinul Uniunii Europene și PNUD Moldova și vine să îmbunătățească accesul la informații și să sporească transparența, se menționează într-un comunicat.\n\n„Primăria municipiului Ungheni, funcționarii publici, angajații s-au străduit mereu să fie cât mai aproape de cetățeni, să presteze servicii cât mai calitative. În acest demers se înscrie perfect și amenajarea Ghișeului Unic, care, cu siguranță, va contribui la eficientizarea activității instituției. Cetățenii vor avea un acces mai mare la informații, vor beneficia de servicii mult mai calitative, oferite într-un timp mai restrâns. Suntem recunoscători Programului „EU4Moldova: Regiuni-cheie” pentru suportul financiar și asistența tehnică oferităv”, a notat primarul municipiului Ungheni, Alexandru Ambros.\n\nPrintre cele 17 servicii prestate de Ghișeul Unic Ungheni se numără: eliberarea extraselor din decizii și a copiilor deciziilor Consiliului Municipal, a certificatelor de urbanism pentru proiectare, certificatelor de lipsa sau existența restanțelor față de bugetul local, autorizațiilor de construcții, luarea la evidență pentru înscrierea copiilor în instituțiile preșcolare etc.\n\n„Apreciem eforturile de digitalizare ale Primăriei municipiului Ungheni care demonstrează angajamentul său de a servi mai bine nevoile cetățenilor. Cu certitudine, Ghișeul Unic va contribui la sporirea eficienței și transparenței serviciilor administrative, întrucât va reduce contactul direct dintre cetățeni și furnizorii de servicii. De asemenea, acesta va permite cetățenilor să obțină servicii administrative într-un singur punct de acces și într-un spațiu modern. Credem că este esențial să sprijinim implementarea strategiei de transformare digitală a Republicii Moldova și să facilităm integrarea țării pe Piața Digitală Unică a UE. Iar lansarea Gișeului Unic este un exemplu concret în acest sens. Mă bucur că regiunea Ungheni s-a angajat să avanseze în procesul de digitalizare și cetățenii se pot bucura deja de aceste beneficii”, a declarat Jānis Mažeiks, Ambasadorul Uniunii Europene în Republica Moldova.\n\nInstituirea Ghișeului Unic Ungheni a presupus reconstruirea, renovarea și modernizarea spațiului dedicat acestuia, identificarea soluțiilor software personalizate pentru îmbunătățirea procesului de gestionare a documentelor procesate de administrația publică locală, instruiri și asistență tehnică, precum și achiziționarea de mobilier de birou și echipamente IT.\n\n„Suntem încrezători că acest Ghișeu Unic va transforma modul în care sunt furnizate serviciile publice, îmbunătățind accesul cetățenilor la servicii și utilități publice de calitate prin implementarea unor practici și instrumente inovatoare oferite printr-un singur punct de acces, precum și consolidând transparența, responsabilitatea autorităților publice locale și participarea cetățenilor în procesele de guvernare locală”, a menționat Andrea Cuzyova, Reprezentanta rezidentă adjunctă a PNUD în Republica Moldova.\n\nGhișeul Unic Ungheni are scopul de a facilita accesul cetățenilor la servicii și utilități publice de calitate, prin utilizarea unor metode inovatoare pentru prestarea serviciilor publice.\n\nMenționăm că lucrările de amenajare, precum și asistența tehnică privind funcționarea Ghișeului Unic au fost asigurate în cadrul programului „EU4Moldova: Regiuni-cheie”, finanțat de Uniunea Europeană și implementat de PNUD și UNICEF, valoarea totală a proiectului fiind de peste 179.000 euro, inclusiv contribuția primăriei.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0321.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0218.html"
    }
  },
  {
    "title": "Un bărbat din raionul Ungheni riscă până la 15 ani de închisoare pentru comercializarea drogurilor în cantități angro",
    "content": "Un bărbat din raionul Ungheni a fost reținut pentru comercializarea drogurilor în cantități angro. Potrivit datelor oferite de Poliția Republicii Moldova , bărbatul este un membru activ a unei grupări infracționale specializate în comercializarea drogurilor în cantități angro prin intermediul magazinelor online.\n\nTimp de 2 luni, polițiștii au documentat activitatea infracțională a unui bărbat de 27 ani din raionul Ungheni.\n\nUrmare a investigațiilor demarate, s-a stabilit faptul că figurantul a aderat la un grup infracțional specializat în transportarea și realizarea drogurilor prin intermediul magazinelor online, astfel fiindu-i atribuit rolul de depozitar curier.\n\nAcesta a închiriat un apartament în municipiul Chișinău unde erau păstrate drogurilor primite și reambalarea acestora în cantități mai mici de 100 gr. până la 1 kg. cu ulterioara plasare a acestora în ascunzișuri pe teritoriul țării. De asemenea, pentru a nu face naveta zilnic Ungheni-Chișinău a închiriat încă un apartament unde locuia.\n\nLa începutul lunii noiembrie 2023, suspectul a fost reținut în municipiul Chișinău, iar în unul din apartamente, oamenii legii au depistat și ridicat cântare electronice la scara mică, vacumator pentru ambalarea drogurilor, pachețele ziplook pentru ambalarea drogurilor, telefoane mobile utilizate la săvârșirea infracțiunii, aproximativ 500 de gr droguri sintetice de tip Mefedron, 3 kg de marijuană și 3,6 kg droguri de tip Hașiș.\n\nPe numele acestuia a fost eliberat mandat de arest pe un termen de 30 de zile.\n\nÎn acest caz a fost inițiată o cauză penală pentru punerea în circulație a drogurilor în proporții deosebit de mari. Conform legislației în vigoare persoana culpabilă de asemenea infracțiune riscă închisoare de la 7 la 15 ani.",
    "metadata": {
      "original_file": "Expresul_Ungheni_0264.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0561.html"
    }
  },
  {
    "title": "Decența nu dezamăgește",
    "content": "Într-o lume în care, adesea, succesul imediat, eficiența și câștigurile rapide sunt promovate ca scop principal, „Decența nu dezamăgește” este o expresie care subliniază importanța valorilor fundamentale și a bunului-simț. Într-un context social în care de multe ori „scopul scuză mijloacele” sau succesul este măsurat prin praguri superficiale, decența devine o virtute tot mai rar întâlnită, dar, paradoxal, tot mai valoroasă.\n\nComportamentele lipsite de decență pot aduce succese temporare, poate chiar admirație pe termen scurt, dar este doar o chestiune de timp până când vom simți adevăratele costuri ale acestora: relații deteriorate, pierderea respectului și a încrederii celor din jur sau chiar deteriorarea propriei reputații. În schimb, atunci când alegem decența, nu este vorba doar de a ne respecta pe noi și de a construi un fundament solid pe care putem construi relații durabile și încredere reciprocă. Aceasta este o alegere conștientă de a trăi în conformitate cu valorile care ne definesc ca indivizi. \n\n Decența nu presupune o viață lipsită de dificultăți sau sacrificii; dimpotrivă, este adesea mai greu să te abții de la tentațiile de a obține un avantaj rapid sau de a ceda presiunilor externe. În fața oportunităților de a înșela sau a face compromisuri care sunt beneficii pe termen scurt, decența ne cere să rămână calea corectă, chiar și atunci când aceasta este mai puțin populară sau mai greu de ajuns. Aceasta nu este doar o alegere morală, ci și o investiție în eu-l nostru și în capacitatea de a ne privi în oglinda fără regret. \n\n În plus, decența este ceea ce asigură un climat sănătos de interacțiune socială. Într-o eră în care relațiile devin tot mai fragile și superficiale, decența este liantul, legătura care le poate întări. Respectul, onestitatea și responsabilitatea față de ceilalți sunt fundamentul unei vieți echilibrate și, în final, mai împlinite. \n\n Deși poate părea că decența nu oferă recompense imediate, ea ne pune, în schimb, pe un drum care ne aduce o satisfacție mult mai mare pe termen lung. Căci, atunci când acționăm cu decență, nu doar că nu dezamăgim, dar și construim o fundație solidă de integritate și respect reciproc, care ne va permite să ne trăim viața cu mândrie și să lăsăm o moștenire pozitivă celor din jur. În acest sens, decența nu este doar o virtute personală, ci și un instrument esențial în crearea unei lumi mai bune, mai etice și mai respectuoase.",
    "metadata": {
      "original_file": "Unghiul_0131.html"
    }
  },
  {
    "title": "La Ungheni a fost celebrat marele poet Mihai Eminescu",
    "content": "Astăzi, 15 ianuarie, la Ungheni a fost marcată Ziua Națională a Culturii și 175 de ani de la nașterea poetului Mihai Eminescu.\n\nTradițional, reprezentanți ai autorităților publice locale, ai instituțiilor publice din municipiu, elevi și pici de la gradință s-au adunat în fața bustului lui Mihai Eminescu pentru a-i aduce un omagiu și pentru a depune flori.\n\nÎn cadrul acestui eveniment, Edgar Bunea, fondatorul treatrului „TeatrUngheni”, împreună cu Evelina Lang, membră a acestui teatru, au prezentat un studiu actoricesc în care Mihai Eminescu se află în odaia sa printre manuscrise împărtășindu-i iubirea Veronicăi Micle printr-o scrisoare.\n\nTotodată, cei prezenți au fost purtați pe ritmurile melodice ale versurilor eminesciene „Pe lângă plopii fără soț” și ”Mai am un singur dor” de către ansamblul vocal ”Armonia”, dirijor Irina Vizitiu. Pentru a aduce un omagiu poetului, Mihaela Șișcanu, elevă a Liceului Teoretic „Vasile Alecsandri” a recitat poezia „Universul este plin de Eminescu” scrisă de Rodica Toma.\n\nUlterior, cei prezenți au mers să depună flori și la sculptura lui „Mihai Eminescu și Ion Creangă- un ultim adio”, aflată în scuarul Școlii de Muzică, sculptură care a fost executată în gresie de sculptorul unghenean Dumitru Verdianu. De menționat că și bustul din bronz al lui Mihai Eminescu, la fel, a fost executat de un unghenean, pe nume Ion Zderciuc.\n\nÎn acest context, pentru a marca această zi, în holul Primăriei municipiului Ungheni este și o expoziție de desene, inspirată din opera poetului („Luceafărul”, „Călin (file din poveste)”, „Înger și demon”) realizată de elevii de la Școala de Arte Plastice „Raisa Cojocaru”. Iar, astăzi, la Palatul de Cultură din oraș, la orele 15:00 va fi marcată Ziua Culturii printr-un concert de muzică clasică.\n\nPrimarul de Ungheni, Vitalie Vrabie, a declarat pentru Expresul că pe parcursul acestui an, Primăria municipiului Ungheni va organiza mai multe evenimente consacrate marelui poet: va fi o nouă tabără/ simpozion de sculptură, dedicată „Anului Mihai Eminescu”; scuarul unde se află sculptura lui „Mihai Eminescu și Ion Creangă – un ultim adio” va primi o denumire oficială care va fi legată de opera lui Eminescu; la bustul din bronz al poetului va fi instalată o placă comemorativă.\n\nVă reamintim, că anul 2025 a fost declarat „Anul Mihai Eminescu”, în contextul marcării a 175 de ani de la nașterea poetului. Astfel, pe parcursul acestui an, Guvernul Republicii Moldova va aproba un program național de acțiuni educaționale și cultural-artistice menite să celebreze viața și opera marelui poet.\n\nO galerie foto de la acest eveniment puteți vedea pe pagina de Facebook a Expresului.",
    "metadata": {
      "original_file": "Expresul_Ungheni_0008.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0424.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0074.html"
    }
  },
  {
    "title": "La Ungheni au fost efectuate razii de combatere a pescuitului ilegal",
    "content": "Pe 13 mai, inspectorii de mediu din Ungheni împreună cu Poliția de Frontieră Ungheni a Direcției Regionale Vest au efectuat o razie pe râul Prut, cu scopul de a combate practicile de pescuit ilegal.\n\nPotrivit informației, în urma acțiunii, au fost descoperite două plase monofilament abandonate, care reprezintă o amenințare serioasă pentru ecosistemul râului.\n\n”Aceste plase de pescuit sunt extrem de periculoase pentru fauna acvatică, deoarece animalele pot rămâne prinse în ele și se pot îneca sau pot suferi răni grave. De asemenea, ele pot afecta calitatea apei prin acumularea de alge și bacterii, ceea ce poate conduce la moartea peștilor și a altor viețuitoare acvatice”, menționează reprezentanții Inspectoratului de Mediu.\n\nInspectoratul pentru Protecția Mediului menționează că este important ca toți cei implicați în pescuit să respecte regulile și să pescuiască responsabil, astfel încât să protejăm și să conservăm resursele naturale ale râului Prut.\n\nDe asemenea inspectorii vin cu o încurajare către comunitate să se implice în eforturile de a identifica și elimina practicile ilegale de pescuit și să ia măsuri pentru a preveni astfel de incidente în viitor.",
    "metadata": {
      "original_file": "Expresul_Ungheni_0376.html"
    }
  },
  {
    "title": "Revoluție digitală în educație: E-Gradinița Ungheni aduce procesul de înscriere la un alt nivel",
    "content": "Un nou capitol în educația preșcolară din Ungheni începe odată cu lansarea platformei online egradinita.ungheni.md – un proiect inovator implementat de Asociația de Educație Civică „Viitorul Începe Azi”. Proiectul va fi lansat la începutul anului 2024.\n\nAstfel, părinții din Ungheni vor avea, în curând, acces la un serviciu modern și eficient de înscriere a copiilor în grădinițe, simplificând procesul și aducând o doză sănătoasă de tehnologie în sistemul educațional.\n\nO nouă eră în înscrierea la grădiniță\n\nPână nu demult, procesul de înscriere la grădiniță era adesea perceput ca un labirint birocratic, generând stres și confuzie pentru părinți. Cu toate acestea, cu lansarea platformei online E-Gradinița Ungheni, această percepție se schimbă radical.\n\nPărinții pot acum accesa site-ul egradinita.ungheni.md și parcurge o procedură de înscriere simplificată în doar câțiva pași. De la autorizare și alegerea instituției dorite până la depunerea cererii și verificarea rezultatelor, întregul proces devine mai rapid și mai accesibil pentru oricine.\n\nUna dintre marile avantaje aduse de această platformă este ușurarea muncii directorilor de grădinițe, dar și eliminarea posibilelor riscuri de corupție. Aceștia confirmă că procesul digitalizat aduce o eficiență crescută și facilitează comunicarea cu părinții. În plus, părinții au libertatea de a alege instituția preșcolară în funcție de locul de trai, fără a fi nevoie să se deplaseze fizic.\n\nPlatforma online asigură și un sistem echitabil de prioritizare pentru înscrierea copiilor în grădiniță. Copiii educați de un singur părinte, cei cu dizabilități sau cei din familii cu mai mulți copii beneficiază de prioritate, evidențiind un angajament pentru incluziune și egalitate.\n\nPlatforma vine și cu o secțiune detaliată de întrebări și răspunsuri, oferind părinților informații clare și accesibile despre întregul proces de înscriere. De la procedura de depunere a cererii până la motivele posibile de refuz, totul este prezentat într-un mod transparent și ușor de înțeles.\n\nE-Gradinița Ungheni aduce cu sine nu doar o simplă platformă online, ci o investiție semnificativă în viitorul educațional al copiilor din Ungheni. Digitalizarea serviciilor educaționale nu doar simplifică procesele administrative, ci și deschide noi orizonturi pentru o educație modernă, eficientă și echitabilă. Este un pas important către un sistem educațional adaptat nevoilor și așteptărilor societății contemporane.\n\nLansarea acestei platforme face parte din proiectul „Acces digital la educație în mun. Ungheni”, dezvoltat și implementat de Asociația de Educație Civică „Viitorul Începe Azi”. Proiectul este susținut financiar de Uniunea Europeană și Ministerul Federal German pentru Cooperare Economică și Dezvoltare, fiind implementat de Agenția de Cooperare Internațională a Germaniei (GIZ).\n\nScopul principal al proiectului este digitalizarea serviciului de înscriere online în grădinițele din municipiul Ungheni, contribuind la modernizarea și eficientizarea sistemului educațional.",
    "metadata": {
      "original_file": "Expresul_Ungheni_0233.html"
    }
  },
  {
    "title": "La Pîrlița s-a desfășurat festivalul de colinde „Hristos se naște, slăviți-L”",
    "content": "Duminică, 15 ianuarie, la Casa de Cultură din Pîrlița s-a desfășurat Festivalul de colinde „Hristos se naște, slăviți-L”. Acesta a fost organizat de Episcopia de Ungheni și Nisporeni, în parteneriat cu Secția de Cultură și Turism Ungheni, scrie Episcopia-ungheni.md\n\nLa festival au participat formații şi ansambluri folclorice, dar și grupuri corale ale parohiilor din raionul Ungheni. Cu toții au cântat colinde care au prevestit Nașterea Domnului.\n\nLa final, toți participanții s-au ales cu diplome și daruri oferite de către Episcopia de Ungheni și Nisporeni și Secția de Cultură și Turism a raionului Ungheni, oferindu-le diplome și daruri. Iar colindătorii au primit cadouri cu dulciuri, calendare și ziare eparhiale.\n\nVadim Pîslaru, șeful Secției de Cultură și Turism Ungheni a mulțumit pentru prezență tuturor participanților, dar în egală măsură a adus cuvinte de gratitudine Episcopiei de Ungheni și Nisporeni pentru implicare și aportul considerabil ce-l aduce la promovarea valorilor culturale. Iar protoiereul Ștefan Rîmbu, preşedintele sectorului eparhial relaţii culturale, a felicitat cu Sfintele Sărbători pe cei prezenți, dorindu-le să aibă și mai departe dragoste față de frumoasele datini creștine și să perpetueze prin colind și alte mijloace cultural-artistice, generațiilor ce vor urma, bogatul tezaur cultural al poporului nostru creștin.",
    "metadata": {
      "original_file": "Expresul_Ungheni_0399.html"
    }
  },
  {
    "title": "Cinci minute și lucrurile poate ar sta cu totul altfel",
    "content": "În acest an am participat la a treia ediție a Școlii de vară „Jurnaliștii pentru diversitate și incluziune”. Am primit și la celelalte două ediții invitație, doar că din varii motive nu am putut ajunge. În acest an a fost despre cum abordăm în materiale persoanele cu boli rare, cele cu risc sporit de a fi discriminate în societatea noastră.\n\nÎn a doua zi am fost antrenați într-un joc. Un joc care m-a lăsat fără cuvinte, un joc care timp de câteva minute a devenit realitatea care mi-a dat un pumn în plex. Acest lucru m-a făcut mult să meditez cât de greu e să treacă aceste persoane peste discriminare, peste stereotipuri, peste sisteme, peste semeni. \n\n Lumea în care trăim este marcată de un ritm rapid și de preocupările cotidiene, este ușor să ne pierdem în propria noastră realitate și să nu mai vedem nimic din ce se petrece în jurul nostru. Toți își doresc o societate empatică și mai înțelegătoare, dar puțini încearcă să o facă. Pun pariu că dacă ne-am imagina mulți dintre noi măcar pentru cinci minute cum este să trăim în locul altora, să simțim viața lor din interior, lucrurile s-ar schimba și ar fi în bine. \n\n Să începem cu cineva care se confruntă cu probleme locomotorii. Într-o dimineață obișnuită, această persoană se trezește și se pregătește să meargă, să zicem la o banală plimbare, dar se pomenește că nu are cum fără ajutorul cuiva să iasă din scara blocului, pentru că nu e construit pentru a-i oferi accesibilitate. În consecință, trebuie să stea în cei patru pereți ai apartamentului. Lista poate continua, fiindcă multe dintre clădirile de la noi din țară nu au sau dacă au acele rampe acestea nu sunt construite după necesitățile lor, dar după standardul de „lasă să fie, că așa ni se cere”. Astfel, obstacolele de zi cu zi, de la lipsa rampelor de acces la dificultățile întâmpinate în locuri publice, sunt constante și adesea frustrante. Cu toate acestea, ea găsește puterea de a zâmbi și de a persevera, demonstrând o curaj nebănuit în fața dificultăților. \n\n Apoi, ne putem imagina în locul unei persoane cu o boală rară. Fiecare zi este marcată de un drum complex, plin de incertitudini și tratamente medicale dificile. Viața lor este adesea o căutare continuă a soluțiilor și a suportului într-o lume care nu înțelege întotdeauna specificul lor. Totuși, această persoană găsește resurse interioare imense și se sprijină pe comunități de suport care îi oferă o rază de speranță în momentele dificile. \n\n Să ne gândim acum la cineva care suferă de depresie. Lupta sa începe de multe ori în intimitatea propriei minți, unde fiecare zi devine o provocare pentru a găsi motivație și energie. Înfruntând stigmatizarea și neînțelegerea, ea navighează printr-o lume care pare să fie mai puțin prietenoasă. Dar, în ciuda acestei bătălii interioare, găsește puterea în sprijinul celor dragi și în micile victorii de zi cu zi. \n\n Imaginează-ți acum o persoană vârstnică care trăiește singură. Fiecare zi aduce cu sine nu doar provocări fizice, ci și o profundă stare de izolare. Menținerea unei vieți active și pline de sens este o provocare constantă, dar ea găsește bucurie în amintirile trecutului și în micile plăceri care își aduc alinare. Sprijinul din partea oamenilor și al serviciilor de asistență devine esențial în această etapă a vieții. \n\n În sfârșit, să ne imaginăm o persoană cu nevoi speciale de învățare. Fiecare zi la școală sau la locul de muncă este un test de adaptabilitate și creativitate. Provocările pe care le întâmpină necesită strategii speciale și suport suplimentar, dar găsește motivație în realizările sale și în progresul făcut în ciuda dificultăților. \n\n Aceste cinci perspective diferite ne oferă o lecție importantă despre empatie și înțelegere. Într-o societate diversă, fiecare dintre noi are propriile sale lupte și victorii. În loc să ne concentrăm exclusiv pe experiențele noastre, este esențial să ne imaginăm și să înțelegem realitatea altora. Acest exercițiu de empatie nu doar că ne îmbogățește perspectiva, dar contribuie și la construirea unei comunități mai incluzive și mai solidare. \n\n În final, să ne amintim că, în ciuda diversității experiențelor, avem cu toții nevoie de compasiune și sprijin. Prin înțelegerea și aprecierea diferențelor, putem crea o lume în care fiecare persoană se simte recunoscută și valorificată. Aceasta este lecția esențială pe care o putem învăța când ne punem în locul altora.",
    "metadata": {
      "original_file": "Unghiul_0166.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0536.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0023.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0189.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0473.html"
    }
  },
  {
    "title": "Două persoane au fost reținute pentru organizarea migrației ilegale peste râul Prut, în regiunea Ungheni",
    "content": "Două persoane au fost reținute pentru 72 de ore, acestea sunt vizate într-o cauză penală privind organizarea migrației ilegale peste râul Prut în zona localităților Ungheni-Ungheni Prut.\n\nPotrivit unui comunicat al Poliției de Frontieră, pe data de 12 decembrie 2023, în raionul Ștefan Vodă au avut loc descinderi la domiciliile a doi bănuiți într-o cauză penală pornită pe organizarea migrației ilegale. A fost ridicat un mijloc de transport și reținuți pentru 72 de ore cei doi bănuiți.\n\nReamintim că, pe data de 17 noiembrie 2023, polițiștii de frontieră au depistat în zona localităților „Ungheni – Ungheni-Prut” cinci cetățeni indieni, cu vârste cuprinse între 19-35 ani, fără documente de identitate. Ca urmare a declarațiilor și cercetărilor ulterioare, a fost stabilit că străinii sunt implicați într-un plan de migrație ilegală. Aceștia ar fi plătit unor persoane sume între 4000 și 7000 de euro fiecare, pentru a le facilita trecerea frontierei de stat.\n\nAstfel, în baza materialului probatoriu administrat, polițiștii de frontieră din cadrul Direcției Regionale Vest, sub conducerea Procuraturii raionului Ungheni, și cu sprijinul angajaților Direcției Acțiuni Speciale la Frontieră au desfășurat ieri, 12 decembrie 2023, percheziții la domiciliile a doi suspecți din raionul Ștefan Vodă. În rezultat a fost ridicat vehiculul utilizat pentru transportarea cetățenilor indieni, dar și cei doi suspecți pe cauza penală reținuți pentru 72 de ore.\n\nDe menționat că una dintre persoanele reținute nu este la prima abatere de la lege, anterior a fost condamnată în una dintre țările europene, în cazuri similare.\n\nÎn prezent, polițiștii de frontieră din cadrul Direcției Regionale VEST desfășoară în continuare investigații pentru elucidarea tuturor circumstanțelor pe caz, timp în care persoanele beneficiază de prezumția nevinovăției, potrivit legii.",
    "metadata": {
      "original_file": "Expresul_Ungheni_0248.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0234.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0371.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0058.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0408.html"
    }
  },
  {
    "title": "Un moldovean a fost reținut în vama Sculeni pentru transport ilegal de mărfuri",
    "content": "Un bărbat cu cetățenie română și Republica Moldova care intenționa să transporte în Lituania cinci butelii cu agent refrigerant R 134A, deşi nu deţinea autorizaţie de transport pentru astfel de materiale, este cercetat de către polițiștii români de frontieră din cadrul Punctului de Trecere a Frontierei Sculeni.\n\nPe 1 decembrie în jurul orei 06.00, în Punctul de Trecere a Frontierei Sculeni – ITPF Iaşi, pe sensul de intrare în România, s-a prezentat la controlul de frontieră la volanul unui autovehicul înmatriculat în Lituania, un bărbat cu cetățenie română și Republica Moldova, în vârstă de 34 de ani.\n\n„În baza analizei de risc, polițiștii de frontieră au solicitat lucrătorilor vamali efectuarea unui control amănunțit asupra mijlocului de transport, în urma căruia echipa comună de control a descoperit cinci butelii cu agent refrigerant R134A, cu greutate netă de 13.6 kg fiecare, pe care bărbatul intenționa să le transporte în Lituania la un service auto. În urma verificărilor specifice efectuate s-a concluzionat că bărbatul nu deţine autorizaţie de transport pentru astfel de materiale”, scriu reprezentanții ITPF Iași.\n\nBunurile descoperite, în valoare de aproximativ 7.000 de lei românești, au fost ridicate în vederea continuării cercetărilor.\n\nÎn cauză se efectuează cercetări sub pentru săvârșirea infracțiunilor de transport și tranzit de substanțe și preparate periculoase și contrabandă calificată, la finalizare urmând a fi dispuse măsurile legale care se impun.",
    "metadata": {
      "original_file": "Expresul_Ungheni_0024.html"
    }
  },
  {
    "title": "Interviu / Alexandr Cornei: „Dreptul la sănătate este un drept fundamental al omului”",
    "content": "Anual, pe 7 aprilie, marcăm Ziua Mondială a Sănătății. În acest an tematica zile este „Sănătatea mea, dreptul meu”. În acest sens, ne-am propus să discutăm cu Alexandr Cornei, șeful Direcției Centrul de Sănătate Publică Ungheni pentru a afla ce presupune acest drept.\n\nCe măsuri sau activități au fost întreprinse de către Direcția Centrul de Sănătate Publică (CSP) în contextul Zilei Mondiale a Sănătății? Periodic, ce acțiuni se întreprind pentru a promova dreptul la sănătate?\n\nDe Ziua Mondială a Sănătății am organizat un atelier cu elevii de la Colegiul de Medicină Ungheni, aceștia fiind mai aproape de domeniul sănătății. În celelalte zile ne străduim la maxim să promovăm un mod de viață sănătos prin organizarea și desfășurarea mai multor activități întreptate către acest scop, cum ar fi flashmob-uri, seminare de instruire, etc.\n\nTotodată, distribuim toate informațiile și pe rețelele sociale, atunci când e vorba de activități, sau informații de interes public.\n\nAtunci când vorbim despre sănătate, la ce ar trebui să ne gândim?\n\nAtunci când vorbim despe sănătate, putem sublinia două aspecte. Unul ar fi momentul în care ne referim la sănătatea unei persoane, adică ne axăm strict pe patologiile pe care le are aceasta. Iar atunci când ne referim la sănătate publică, atunci se are în vedere întreaga comunitate. Dacă e să vorbim despre sănătate la general, atunci putem menționa accesul la apă potabilă, la aer curat, la educație, la condiții decente de trai și siguranță la locul de muncă.\n\nDe altfel, dreptul la sănătate este un drept fundamental al omului. Este recunoscut de către Organizația Mondială a Sănătății din 1948. Totodată, este stipulat și în declarația universală a dreptului omului tot din același an, dar și în multe alte tratate internaționale privind drepturile omului. În ceea ce privește Republica Moldova, dreptul la sănătate este stipulat atât în Constituție, cât și în multe legi ale Parlamentului.\n\nCare sunt cele mai simple și eficiente lucruri pe care le putem face pentru a ne menține sănătatea în fiecare zi?\n\nÎn primul rând, cât mai multă mișcare în aer liber, practicarea sportului, dar și o alimentație sănătoasă. De asemenea, un factor esențial ar fi excluderea factorilor de risc comportamentali, cum ar fi consumul de alcool și tutun. Dar, să schimbi comportamentul unei persoane este foarte complicat. Acest lucru ar trebui să fie conștientizat și asumat de către toți oamenii.\n\nCum pot oamenii să-și mențină un stil de viață sănătos în ciuda ritmului rapid al vieții moderne?\n\nFiecare dintre noi este responsabil de acțiunile pe care le face și doar de noi depinde ceea ce alegem să facem. Cred că fiecare reușește să găsească o jumătate de oră sau chiar o oră ca să practice o activitate sportivă sau măcar să facă mișcare. Până la urmă, nu cred că este chiar atât de complicat.\n\nLa fel, este și cu alimentația. E necesar să alegi ceea ce consumi, ceea ce, iarăși, nu cred că este imposibil. Odată ce găsești suficient timp pentru sedentarismul în fața calculatorului sau a telefonului, care crește riscul de obezitate, diabet și alte probleme de sănătate, e necesar să îți planifici și să-ți organizezi timpul și pentru lucrurile care îți aduc beneficii întru menținerea și promovarea unui stil de viață sănătos pe tot parcursul vieții.\n\nPandemia de Covid-19 ne-a schimbat și ne-a influențat în multe moduri viața. Ce lecții am învățat în ceea ce privește îngrijirea sănătății noastre fizice, cât și mentale?\n\nConsider că pandemia ne-a arătat și ne-a învățat multe lucruri. Ne-a arătat la nivel de sisteme, fie medical, sau chiar educațional, lacunele pe care le avem, atât prin colaborarea la nivel intrasectorial, cât și intersectorial. Totuși, cred că s-au învățat multe lecții și că, între timp, au fost remediate acele probleme.\n\nDar dacă să vorbim de persoană în parte, pandemia totuși ne-a învățat să prețuim mai mult viața, să conștientizăm care sunt factorii de risc, să fim mai ordonați și să atragem mai multă atenție sănătății noastre fizice, cât și a bunăstării noastre mintale. Pandemia, într-o oarecare măsură, ne-a învățat să fim mai buni unii cu alții, mai empatici, de ce nu. Atunci când înțelegi că, brusc, totul poate lua sfârșit într-o clipă, atunci conștientizezi multe lucruri și le abordezi diferit.\n\nPoate, ar suna banal, însă pandemia ne-a învățat ceea ce înseamnă igiena personală, de la spălatul mâinilor până la distanța socială.\n\nÎn ultimul timp se pune foarte mult accent pe o alimentație sănătoasă. Ce înseamnă acest lucru și dacă produsele pe care le găsim pe rafturile magazinelor ne permit să mâncăm atât de sănătos pe cât ne dorim?\n\nAșa cum ați menționat într-o întrebare anterioară,viața e mai modernă, respectiv și oportunitățile sunt mai multe. Oricum, din gama aceasta variată care ne este pusă la dispoziție, alegerea, până la urmă, ține de noi. Nu văd o problemă în ceea ce privește modul în care decidem să ne alimentăm sănătos și echilibrat, atât timp cât alegem ceea ce consumăm și să ținem cont de acea piramidă alimentară. Este necesar de a avea varietate între produsele alimentare, să introducem în alimentație cât mai multe fructe și legume, apă, să excludem produsele de tutungerie, alcool, aditivi alimentari. Pe lângă aceste recomadări, o importanță mare are și regimul alimentar.\n\nÎn ziua de azi avem destule produse calitative, depinde doar de alegerea pe care o facem. Odată ce-ți creezi un obicei din a mânca sănătos nu mai ești tentat să consumi produsele pline cu aditivi alimentari, sare și zahăr în exces. În mare parte, alegerea pe care o facem ține de noi și de cât de multă importanță acordăm sănătății noastre.\n\nSănătatea omului depinde foarte mult nu doar de ceea ce mănâncă, dar și de calitatea apei pe care o consumă. Cum stă raionul Ungheni la capitolul calitatea apei și accesul populației la apă potabilă?\n\nRaionul Ungheni nu se situează la cel mai bun nivel. Dacă e să vorbim la concret, întreg raionul este aprovizionat cu apă prin intermediul a 27 de apeducte și 2504 de fântâni. Dacă e să ne referim la locuitori, atunci 73% din populația raionului este asigurată cu apă centralizat prin apeducte urbane și rurale, iar restul populației este asigurată cu apă din surse locale, cum ar fi fântânile. În cazul apeductelor, până a ajunge la consumator, apa este tratată, filtrată, apoi oferită spre consum, ceea ce ne oferă posibilitatea de a monitoriza și a menținea calitatea apei. În schimb, în cazul fântânilor, este mai greu de monitorizat și de menținut calitatea apei.\n\nSperăm că, în viitorul apropiat să fie asigurat tot raionul în întregime cu apă potabilă de calitate.\n\nCum vedeți rolul educației în promovarea unor comportamente sănătoase și prevenirea bolilor?\n\nC red că est esențial ca o persoană îniante să întreprindă anumite acțiuni pentru a-și menținea sănătatea în normă. Noi, la rândul nostru, prin organizarea și desfășurarea atelierelor noastre de lucru, seminare, prin postările pe rețelele sociale, ne străduim să informăm și să școlarizăm întreaga populație despre factorii de risc comportamental, la ce conduc aceștia și cum s-ar putea proteja. Educația pentru sănătate este, probabil, cel mai important aspect, pentru a avea o comunitate sănătoasă.\n\nCare sunt cele mai mari amenințări la adresa sănătății în prezent și ce acțiuni trebuie întreprinse pentru a le aborda și preveni?\n\nAmenințările la adresa sănătății, în general, sunt de mai mute tipuri: calitatea apei potabile, a aerului ambiant, condițiile de muncă a persoanei, accesul la sănătate, servicii de educație, dar dacă e să ne referim strict la persoană, atunci cel mai mare risc este modul lui de viață.\n\nÎn ultimii ani, o problemă foarte mare este sedentarismul, un factor care dezvoltă foarte multe probleme de sănătate. Populația nu prea face mișcare, se deplasează mai mult cu transportul, în detrimentul bicicletei sau a mersului pe jos. Este necesar de luat atitudine în privința acestei probleme, însă iarăși, ține de decizia fiecărei persoane în parte.\n\nNouă nu ne rămâne de făcut decât să lucrăm la promovarea modului sănătos de viață, la informarea populației și este foarte important ca oamenii să conștientizeze ce înseamnă modul sănător de viață și să renunțe la acei factori de risc la care este expus.",
    "metadata": {
      "original_file": "Expresul_Ungheni_0161.html"
    }
  },
  {
    "title": "Încă o dată despre deportări",
    "content": "Recent s-au comemorat 75 de ani de la deportările staliniste din 6-9 iulie 1949 – al doilea și cel mai mare val de deportări de pe actualul teritoriu al R. Moldova, în urma căruia au suferit 36 mii de oameni. Bineînțeles, încărcătura istorică și emoțională a manifestațiilor de depins de organizatori. Adevărul este că, sub pretextul luptei de clasă, s-a urmărit o purificare etnică a populației băștinașe. Regimul comunist-sovietic cu forța armelor a trimis în Siberia floarea poporului (intelectuali, meseriași, țărani gospodari etc.). Nici bătrânii, nici copiii nu au fost cruțați. În schimb, au fost aduse în casele lor eșaloane cu „constructori ai comunismului”din Estul imperialist. Iată de efectele deportărilor staliniste trebuie neapărat studiate și predate în școli. Istoria, care se uită, se repetă!",
    "metadata": {
      "original_file": "Unghiul_0263.html"
    }
  },
  {
    "title": "Energocom va cumpăra energie electrică de la Petrom România, dar nu dezvăluie prețul",
    "content": "SA Energocom a semnat un contract cu OMV Petrom România pentru achiziționarea a 30 MW de energie electrică pe bandă (24 de ore din 24), valabil între 10 și 31 ianuarie. Prețul nu poate fi dezvăluit încă, dar este mai mic decât cele existente pe piață, transmite IPN.\n\nAcest contract vine în contextul unei posibile creșteri a prețurilor din cauza reluării activităților economice, care va duce la un consum mai mare de energie atât în România, cât și în Republica Moldova.\n\nÎn acest fel, Energocom va reduce cantitatea de energie electrică cumpărată de pe bursă, care este mai volatilă. De asemenea, în perioada octombrie-decembrie 2022, când Republica Moldova se confrunta cu o criză energetică similară, Energocom a cumpărat și atunci energie de la OMV Petrom, care deține centrala termoelectrică de la Brazi.\n\nPotrivit Energocom, contractul cu OMV Petrom va contribui la stabilizarea aprovizionării cu energie electrică în Republica Moldova.",
    "metadata": {
      "original_file": "Unghiul_0326.html"
    }
  },
  {
    "title": "„Ungheniul de-a lungul timpului” – O expoziție de fotografii de epocă a fost vernisată în holul primăriei municipiului",
    "content": "În cadrul evenimentelor dedicate aniversării a 562 de ani de la prima mențiune documentară a orașului Ungheni, Primăria municipiului găzduiește o expoziție inedită de fotografii de epocă. Astfel, a fost dat startul Zilelor municipiului Ungheni, unde timp de 9 zile, autoritățile promit un program amplu de activități.\n\n„E un prilej deosebit să lansăm zilele orașului cu o galerie de fotografii, care reprezintă trecutul, ne face să ne regăsim în prezent, dar ne oferă posibilitatea și de a regândi viitorul nostru. Din aceste fotografii te poți informa, inspira și, în felul acesta, putem analiza dacă astăzi și mâine anumite lucruri le-am putea face la fel de bine, sau chiar mai bine. Însă, niciodată să nu uităm de trecut, deoarece anume trecutul ne reprezintă pe fiecare dintre noi în parte. Ceea ce a fost imortalizat în aceste imagini, trebuie să fie păstrate cu mare sfințenie”, a precizat Vitalie Vrabie, primarul municipiului Ungheni.\n\nLa rându-i, Vasile Iucal, directorul Muzeului de Istorie și Etnografie, a prezentat și lucrarea „Cum s-a construit orașul Ungheni (1875-2005), unde a relatat succint și explicit destinul localității. „Istoria Ungheniului este deosebit de interesantă, captivantă, pe alocuri chiar tragică, pentru că istoria unei localități este asemenea unui destin uman, cu bune și rele”. Așa și-a început discursul său Vasile Iucal, în debutul evenimentului, după care a continuat: „În aceste fotografii pe care noi le-am expus în holul Primăriei, istoria începe cu 1462, de la Ștefan cel Mare, cu primul act al domnitorului pe care noi l-am identificat la arhiva centrală din Peterburg, unde se păstrează acolo în original. Ceea ce e interesant, e faptul că această arhivă a ars în 1924 și doar câteva sute de documente au rămas neatinse de incendiu, printre care se află și documentul menționat, care se referă la începuturile orașului Ungheni. E un noroc, zic eu, mai ales că nu toate localitățile din țară se pot mândri cu un document original prin care să vadă începuturile sale. Pentru noi, fiecare fotografie pe care o descoperim este un eveniment. Unele fotografii spun mai mult decât textele. De aceea este important să avem păstrate fotografii”.\n\nVizitatorii veniți într-un număr destul de mare, s-au declarat impresionați de imaginile prezentate, mai ales că oferă un mod inedit de a cunoaște istoria orașului. „Este o idee foarte frumoasă de a organiza această expoziție. Cu certitudine, în memoria noastră se înscriu și caldarâmul, dar și anumite clădiri, edificii frumoase, dar cel mai mult se înscriu chipurile oamenilor. Acest oraș a devenit frumos prin oamenii pe care îi are și prin unirea noastră, a tuturor. Ne dorim ca aceste zile frumoase, plină de activități deosebite care urmează, ne vor încânta pe toți”, a spus Iulia Pancu, șefa interimară a Direcției Educație Ungheni, prezentă la expoziție.\n\n„Analizând fotografiile expuse, am rămas foarte plăcut surprinsă de schimbările și transformările pe care le-a avut de-a lungul anilor Ungheniul, până în prezent. Aceste transformări au fost benefice atât pentru locuitori, cât și pentru care care vin să ne viziteze. Această expoziție ne permite să urmărim evoluția orașului, cum s-au schimbat anumite lucruri. Am descoperit atâtea lucruri interesante, clădiri de existența cărora nici nu am știut. Este o bună inițiativă de a organiza o asemenea expoziție, deoarece ne permite să cunoaștem detalii istorice despre orașul nostru prin intermediul imaginilor”, spune o altă vizitatoare, Daniela Busuioc.\n\nExpoziția a fost organizată de Muzeul de Istorie și Etnografie în parteneriat cu Primăria Ungheni și se va afla în holul Primăriei până la finele săptămânii.",
    "metadata": {
      "original_file": "Expresul_Ungheni_0073.html"
    }
  },
  {
    "title": "Lucrările de construcție a drumului către vama Sculeni se apropie de sfârșit",
    "content": "Administrația de Stat a Drumurilor (ASD) a anunțat că lucrările de reabilitare a drumului de acces către vama Sculeni, km 0,00 – 1,163, sunt în plină desfășurare și înregistrează un progres de aproximativ 90%. Până în prezent, antreprenorul a executat majoritatea lucrărilor de construcție a sistemului rutier pe platforma punctului de trecere a frontierei.\n\nPotrivit ASD, lucrările au inclus: strat de fundație din nisip argilos de granulozitate mare stabilizat cu ciment în cantitate de 8-10%, grosime de 20 cm; strat de bază din amestec de agregate stabilizate cu ciment, grosime de 20 cm; folie de polietilenă în două straturi; strat de beton monolit cu grosimea de 18 cm, așternut pe o suprafață de 10.320 m², în volum de circa 1.860 m³. „De asemenea, au fost executate lucrări de tăiere a rosturilor și colmatarea acestora. Pe sectorul cuprins între 0,00 – 0,54, partea dreaptă a fost excavat sistemul rutier existent și construit sistemul rutier nou conform proiectului de execuție. Totodată, au fost realizate lucrări de reamplasare a liniei electrice aeriene existente”, indică sursa citată.\n\nPe partea stângă a acestui sector a fost demolat sistemul rutier vechi, au fost executate lucrări de stabilizare a ultimului strat din patul drumului. În prezent, se execută straturile sistemului rutier conform proiectului de execuție și lucrări de construcție a trotuarului pe partea dreaptă a drumului.\n\nLucrările de reabilitare a acestui tronson au început în noiembrie anul trecut, iar termenul de execuție al lucrărilor este până la sfârșitul lunii august 2024. Valoarea totală a proiectului este de aproximativ 29,3 milioane de lei (peste 1,46 mln de euro), bani alocați din mijloacele Fondului Rutier.\n\n„Acest drum este de o importanță strategică deoarece reprezintă accesul către podul de șosea care traversează râul Prut, în proximitatea Punctului de Trecere a Frontierei Sculeni. Reabilitarea acestui tronson va facilita fluidizarea transportului și va îmbunătăți condițiile de circulație, contribuind la creșterea siguranței și confortului participanților la trafic”, rezumă Administrația de Stat a Drumurilor.",
    "metadata": {
      "original_file": "Expresul_Ungheni_0136.html"
    }
  },
  {
    "title": "O tânără de 17 ani din Ungheni a decedat pe loc, după ce mașina în care era s-a tamponat într-un copac",
    "content": "O adolescentă de 17 ani din raionul Ungheni a decedat pe loc după ce mașina în care se afla a derapat de pe traseu s-a tamponat într-un copac. Automobilul era condus de un tânăr de 25 de ani, în stare de ebrietate alcoolică avansată și fără permis de conducere. Tânăra era elevă la Liceul Teoretic „Mihai Eminescu” din municipiul Ungheni și peste două zile ar fi împlinit 18 ani.\n\nInspectoratul de poliție Ungheni a fost sesizat despre accident aseară, în jurul orei 21:45. Tânărul se afla la volanul unui Audi A4 și se deplasa pe traseul Ungheni – Cetireni, din direcția satului Cetireni.\n\nÎn rezultatul documentării de către oamenii legii, aceștia au stabilit că persoana de la volan nu avea permis de conducere, iar rezultatul testării alcoolscopice a stabilit o concentrație de alcool în aerul expirat de 0,72 mg/l.\n\nPe cazul dat a fost inițiat un proces penal pentru stabilirea tuturor circumstanțelor, iar tânărul a fost reținut pentru 72 de ore.",
    "metadata": {
      "original_file": "Expresul_Ungheni_0209.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0275.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0330.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0019.html"
    }
  },
  {
    "title": "Video / Trei femei au fost reținute pentru proxenetism. Exploatau sexual adolescente din Chișinău, Soroca și Ungheni",
    "content": "Iar pentru ca să le pună clienților la dispoziție serviciile sexuale la care făceau aluzie în comunicarea cu ei, acestea abordau studente care învățau la un colegiu din Chișinău cu vârste de 16-17 ani (atât pe rețeaua Instagram, cât și adolescente pe care le cunoșteau în persoană), care aveau probleme financiare și cărora le promiteau câștiguri atractive.\n\nÎn acest sens, atunci când clienții le contactau, cele trei bănuite organizau transportarea adolescentelor în diferite hoteluri, saune și locuri de agrement, inclusiv în Chișinău, Soroca și Ungheni. Ca și recompense pentru organizarea exploatării lor sexuale, bănuitele își opreau a câte 50 euro/client.\n\nUrmare a percheziționării domiciliilor celor trei bănuite și colectarea probelor suplimentare, la solicitarea Procuraturii pentru Combaterea Criminalității Organizate și Cauze Speciale (PCCOCS), în privința la două din ele, Judecătoria Chișinău (sediul Ciocana) a aplicat măsura preventivă sub formă de arest pe un termen de 30 zile. A treia persoană este cercetată în stare de libertate și cooperează cu autoritățile de drept. Investigațiile continuă, timp în care învinuitele beneficiază de prezumția nevinovăției, potrivit legii.",
    "metadata": {
      "original_file": "Expresul_Ungheni_0065.html"
    }
  },
  {
    "title": "Dejun gratuit pentru elevi, până în clasa a IX-a",
    "content": "Începând cu anul școlar viitor, statul va asigura dejunul pentru elevii din clasele a V-IX-a din instituțiile de învățământ secundar. Surse financiare în acest sens au fost prevăzute în proiectul bugetului de stat pentru anul 2025, transmite IPN.\n\nProiectul va fi derulat începând cu 1 septembrie, iar bugetul estimat este de 205,8 milioane de lei.\n\nContactată de IPN, Irina Pociumbanu, consultant în cadrul Serviciului informare și comunicare cu mass media al Ministerului Educației și Cercetării, a precizat că se preconizează asigurarea dejunului gratuit și pentru elevii din clasele gimnaziale. Însă Ministerul urmează să elaboreze un regulament, care ulterior să fie aprobat.\n\nActualmente cu dejun sunt asigurați toți elevii din clasele primare, dar și elevii din clasele gimnaziale care provin din familii defavorizate.",
    "metadata": {
      "original_file": "Unghiul_0449.html"
    }
  },
  {
    "title": "Unde vor putea să se odihnească copiii și adolescenții din raionul Ungheni, în această vară",
    "content": "În curând, tabăra de odihnă „Codreanca” din orașul Cornești își va deschide larg porțile pentru a primi copiii. Însă, ca în fiecare an, problemele vechi ale acestei tabere se fac resimțite în apropierea marelui eveniment, care se planifică a fi pe 17 iunie.\n\nProblemele ce țin de amenajarea teritoriului, punctul medical și până la lipsa igienei din interior, a apei potabile dau, în fiecare an, bătăi de cap reprezentanților Direcției Centrul de Sănătate Publică, Consiliului raional și Direcției Educație Ungheni.\n\nAlexandr Cornei, șeful Direcției Centrul de Sănătate Publică Ungheni s-a arătat îngrijorat de situația taberei „Codreanca”. „Despre aceste probleme s-a discutat frecvent. La data de 17 iunie urmează deschiderea acestei tabere și iarăși suntem puși în fața faptului că trebuie să eliberăm autorizația sanitară de funcționare a taberei. Timp de 6 ani am discutat și de fiecare dată, vin cu o serie de recomandări despre măsurile care ar trebui întreprinse și pentru ce ar trebui de planificat resursele financiare”, a subliniat dânsul.\n\nLa rându-i, Dionisie Ternovschi, președintele raionului Ungheni, a intervenit în încercarea de a găsi careva soluții pentru viitor. „Desigur, vom căuta soluții să remediem toate lipsurile, asta în cazul în care ne dorim ca această tabără să mai fie funcțională. În caz contrar, la anul s-ar putea să nu mai fie eliberat avizul de către DCSP și tabăra să nu mai fie deschisă. Este vorba despre sănătatea copiilor, deci, haideți să găsim resurse financiare pentru a redresa această situație. Anul acesta nu mai reușim, însă până la deschiderea din anul viitor, ne vom strădui să fie situația cât de cât pus la punct”, a facpt președintele raionului o remarcă.\n\nȘi Iulia Pancu, șefa interimară a Direcției Educație Ungheni a venit cu o replică: „Într-adevăr, în ultimii ani, această tabără a fost lăsată în umbră, investiții nu prea au fost făcute. Ne străduim, în măsura posibilităților, neconformitățile să fie lichidate, dar să nu uităm că această tabără funcționează doar 60 de zile în an. Vă dați seama cât e de dificil de a gestiona un bun și trebuie să-l întreții un an de zile și să-l dai spre funcționare doar 60 de zile, mai ales când sunt doar 4 angajați necalificați pentru a menținerea acesteia pe parcursul întregului an?”.\n\nTabără va activa în șase ture. Durata unei ture va fi de 10 zile. Primul tur va începe la data de 17 iunie, turul II – pe 29 iunie, turul III – 11 iulie, turul IV – 23 iulie, turul V – 4 august, iar turul VI – pe 16 august. Sursele financiare pentru odihna de vară, alocate din bugetul de stat pentru raionul Ungheni, constituie 3 milioane 223 mii lei, din care 420 mii lei din încasările din realizarea foilor.\n\nPentru procurarea biletelor în tabăra „Codreanca” vor fi utilizate 2 milioane 148 mii lei. Din sursele financiare rămase, adică peste 655 mii lei, prin procedura de achiziție, vor fi procurate restul biletelor la tabăra de odihnă cu sejur de zi. Costul unui bilet la tabăra „Codreanca” este de 3578 lei. Vor fi puse la dispoziție 100 de bilete per tură, în total 600 bilete. Astfel, 100 bilete gratuite sunt atribuite Structurii Teritoriale de Asistență Socială Ungheni, iar 50 bilete – Direcției Educație, predestinate elevilor care au obținut performanțe la studii, sau sunt învingători la olimpiadele școlare și concursuri extrașcolare. Celelalte 450 bilete sunt repartizate Sindicatelor de ramură și vor fi realizate la 15% din cost – 540 lei.\n\nTotodată, 25% din totalul biletelor de odihnă (ceea ce reprezintă 150 bilete), se vor acorda gratuit copiilor și adolescenților din familiile beneficiare de ajutor social, din diverse categorii. „Solicitări din partea părinților sunt, mai ales că avem un număr mare de copii în întreg raionul care își doresc să se odihnească în tabără. Conform datelor statistice, suntem printre cel mai mare raion din țară, după municipiul Chișinău, Bălți și UTA Găgăuzia după numărul de copii. Faptul că avem doar o singură tabără ne crează dificultăți. Însă, mai sunt și alte oportunități în care putem direcționa copiii”, a mai menționat șefa interimară a Direcției Educație.\n\nTotodată, în baza Acodului de colaborare dintre Consiliul Raional Ungheni și Județul Maramureș România, Secția economie și reforme de comun cu Direcția Educație va fi organizată Tabăra de excelență – PUNTE educațională Maramureș-Hîncești-Strășeni-Ungheni, unde 12 elevi din Ungheni, care au înregistrat performanțe la olimpiadele republicane la limba română, istorie și geografie, se vor odihni. Raionul Ungheni va beneficia de 42 de foi în tabăra „Izvorașul” din satul Zloți, Cimișlia. Vor mai fi organizate tabere cu sejur de zi pentru copiii refugiaților ucraineni și copiii din familii vulnerabile. O altă oportunitate pentru adolescenți este tabăra AVANTI, care este organizată de Centrul Raional de Tineret Ungheni.",
    "metadata": {
      "original_file": "Expresul_Ungheni_0120.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0222.html"
    }
  },
  {
    "title": "Republica Moldova a găzduit pentru prima dată conferința internațională „Clusters Meet Regions”",
    "content": "Republica Moldova a fost gazda primului eveniment internațional dedicat clusterelor, în cadrul conferinței „Clusters Meet Regions”, desfășurată în perioada 10-11 octombrie 2024, la Chișinău. Evenimentul a fost organizat de Platforma Europeană de Colaborare a Clusterelor, în parteneriat cu Programul Națiunilor Unite pentru Dezvoltare (PNUD) Moldova și Asociația CLUSTERO din România.\n\nConferința a reunit peste 150 de participanți, printre care antreprenori, experți și reprezentanți ai autorităților publice din Republica Moldova, Ucraina și Uniunea Europeană. Printre temele abordate se numără rolul clusterelor în dezvoltarea regională, competențele digitale și colaborarea interregională. \n\n În cadrul evenimentului, nouă clustere din Republica Moldova au fost certificate cu bronz (ECEI Bronze Label „Striving for Cluster Excellence”) de către Secretariatul European pentru Analiza Clusterelor. Printre acestea se numără clusterele din Ungheni și Cahul, care contribuie la dezvoltarea economică locală și sprijinirea antreprenoriatului local prin atragerea de investiții și generarea de noi locuri de muncă. \n\n Acest eveniment a marcat un moment important pentru Moldova, evidențiind progresul în direcția dezvoltării economice regionale.\n\nNotă: Clusterul este un grup de companii, organizații și instituții care colaborează între ele pentru a se dezvolta mai bine într-un anumit domeniu, cum ar fi tehnologia, agricultura, turismul sau alte industrii. Gândește-te la un cluster ca la un grup de prieteni care lucrează împreună pentru a reuși, sprijinindu-se reciproc. De exemplu, într-un cluster de mobilă, producătorii de mobilă, furnizorii de materiale și designerii colaborează pentru a crea produse mai bune și pentru a ajunge la mai mulți bani. Astfel, ei cresc împreună, în loc să se dezvolte fiecare separat. Clusterul le oferă acces la mai multe resurse, parteneriate și oportunități de afaceri.",
    "metadata": {
      "original_file": "Unghiul_0388.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0367.html"
    }
  },
  {
    "title": "Autoritățile române fac exproprieri, pentru a construi Podul peste Prut de la Ungheni",
    "content": "Ministerul Transporturilor din România începe demersurile pentru realizarea exproprierilor necesare construirii Podului peste Prut de la Ungheni, parte a proiectului Autostrăzii Unirii –A 8 Târgu Mureș-Iași-Ungheni (Frontieră Republica Moldova).\n\nPentru construirea Podului peste Prut, Guvernul va expropria 16 imobile proprietate privată din zona localității Golăiești (județul Iași) cu o suprafață totală de aproape 78.000 mp, respectiv trei terenuri care aparțin Statului: Administrația Națională Bazinală de Apă Prut-Bârlad (două terenuri) și Romsilva.\n\nContractul pentru proiectarea și execuția Podului peste Prut de la Ungheni a fost semnat în septembrie cu Ness Proiect, iar lucrările ar putea începe din vara anului viitor după predarea proiectului tehnic, scrie economedia.ro.\n\n„Pentru prezentul proiect de act normativ este necesară asigurarea sumelor individuale estimate de expropriator, aferente despăgubirilor pentru imobilele proprietate privată care constituie coridorul de expropriere al lucrării de utilitate publică de interes național ,,Pod peste Prut la Ungheni”, prevăzute în anexa nr. 2 la prezenta hotărâre, aflate pe raza localității Golăiești din județul Iași, care sunt în cuantum de 157,4 mii lei și se alocă de la bugetul de stat, prin bugetul Ministerului Transporturilor și Infrastructurii. Pentru realizarea lucrărilor aferente obiectivului de investiții ,,Pod peste Prut la Ungheni’’, este necesar a fi expropriată o suprafață de 77.168 mp, aferentă unui număr de 16 imobile proprietate privată. În acest sens se impune declanșarea procedurilor de expropriere pentru imobilele proprietate privată care fac parte din coridorul de expropriere al lucrării de utilitate publică de interes naţional ,,Pod peste Prut la Ungheni” -Proiect Hotărâre de Guvern.\n\nAnsamblul de poduri care va face legătura între România (judeţul Iaşi) şi Republica Moldova (Raionul Ungheni) este format din două poduri paralele cu tablier mixt oţel-beton şi grindă continuă (un pod pentru fiecare sens de circulaţie).\n\nÎn această vară, Guvernul a aprobat un Proiect de Hotărâre de Guvern pentru ca Podul peste Prut să nu ajungă muzeu, în lipsa legăturii la viitoarea Autostradă A 8 și la rețeaua de Drumuri Naționale. Astfel, Transporturile au găsit acum o variantă provizorie, de avarie, de a lega podul la infrastructura actuală. Podul urmează să fie conectat cu un Drum Județean (DJ 249) pe care CNAIR îl va moderniza și îl va ridica la profil de Drum Național. „conexiunea cu Drumul Județean este singura soluție pentru ca Podul să poată fi pus în circulație, a explicat ministrul Transporturilor Sorin Grindeanu. „În cadrul proiectului de infrastructură de interes național „Ungheni RO-MD conexiune Pod Ungheni”, care urmează să asigure legătura cu R. Moldova, este prevăzută și o componentă de modernizare a drumurilor județene DJ 248, DJ 249A, cât și a drumului comunal DC 8B, cu rol de descărcare temporară pentru podul Ungheni”, arată proiectul.\n\nUrmătorul pod peste Prut cu 4 benzi între România și Republica Moldova va fi cel nou de la Albița.\n\nPodul va fi construit de Ministerul Transporturilor/CNAIR, iar în 2022, Comisia Europeană a aprobat o finanțare nerambursabilă de 16,5 milioane euro (82 milioane lei) prin Programul Mobilitate Militară „CEF-T-2022-MILMOB – CEF 2 Transport – Adaptarea rețelei rutiere TEN – T la utilizarea duala civila-apărare”. Lungimea podului va fi de 260 de metri, drumul de legătură va avea 1 kilometru, iar proiectul include și amenajarea noului punct de frontieră. Principalele caracteristici prevăzute sunt:\n\nPunctul de control la trecerea de frontieră va fi dotat cu parcări pentru autovehicule mari, autoturisme și spatii închise destinate verificării amănunțite a autoturismelor și tirurilor. Va interconecta infrastructurile rutiere între ambele state: Autostrada Târgu Mureș – Iași – Ungheni – frontiera de stat (pe teritoriul României) și Drumul național R1 Chișinău – Ungheni – frontiera cu România (pe teritoriul Republicii Moldova).\n\nPodul Ungheni reprezintă o necesitate atât pentru România, cât și pentru Moldova, al cărui scop constă în sprijinirea relațiilor economice, sociale, dar și frățești dintre cele două părți. Va ajuta la îmbunătățirea competitivității economice a României prin dezvoltarea infrastructurii de transport, deservind traficului de tranzit internațional de mărfuri și persoane.",
    "metadata": {
      "original_file": "Expresul_Ungheni_0032.html"
    }
  },
  {
    "title": "Oportunitate de afaceri pentru 20 de tineri din raioanele Ungheni, Călărași și Nisporeni",
    "content": "Victor Ambroci, primarul orașului Călărași, împreună cu Constantin Stratulat, manager de grant, au semnat Memorandumul de Înțelegere. Imagine: Primăria Călărași\n\nUn nou proiect pentru tinerii din raioanele Ungheni, Călărași, dar și Nisporeni. În următorii doi ani, Asociația Obștească Asociația de Educație Civică „Viitorul Începe Azi” din Ungheni va implementa proiectul „APT – Antreprenoriat Pentru Tinerii din raioanele Ungheni, Călărași și Nisporeni”, finanțat de Uniunea Europeană.\n\n„Obiectivul principal este de a consolida capacitățile antreprenoriale a 20 de tineri din medii defavorizate și, respectiv, inițierea a 20 de afaceri gestionate de tinerii din raioanele Ungheni, Călărași și Nisporeni”, a menționat Constantin Stratulat, managerul proiectului.\n\nAstfel, tinerii, cu vârsta cuprinsă între 18 și 34 de ani, care își doresc să fie beneficiari ai proiectului, trebuie să întrunească anumite condiții: să aibă domiciliul în una din localitățile raioanelor Ungheni, Călărași și Nisporeni; să aibă o idee de afacere și motivație pentru a o implementa; să fie persoane cu capacități economice reduse; să fie șomeri și să nu facă studii, cursuri de formare în perioada respectivă.\n\n„Se încurajează aplicațiile și din partea persoanelor cu dizabilități, a victimelor sau potențialelor victime ale violenței în familie și ale traficului de ființe umane”, a mai subliniat Constantin Stratulat.\n\nPersoanele selectate vor fi implicate în activități de instruire în domeniul inițierii afacerilor, vor beneficia de asistență în elaborarea planurilor de afaceri, vor beneficia de suport (echipamente/materiale) pentru demararea afacerii în mărime de 3000 și 7000 de euro și vor beneficia de mentorat în procesul de demarare și desfășurare a afacerilor.\n\nNOTĂ: În perioada septembrie 2023 – decembrie 2025, Uniunea Europeană implementează Proiectul „Abilitarea antreprenoriatului tinerilor în Republica Moldova”. Proiectul urmărește scopul de a susține îmbunătățirea rolului societății civile în dezvoltarea comunității și prestarea serviciilor cetățenilor Republicii Moldova, precum și de a consolida capacitățile antreprenoriale ale tinerilor prin coordonarea activităților OSC-urilor implicate.\n\nUnul din obiective ține de sprijinirea dezvoltării și promovării activității independente ca instrument de includere a tinerilor vulnerabili în forța de muncă activă a țării și de reducere a sărăciei. În acest fel, tinerii vor deveni mai competitivi pe piața muncii și vor avea șanse mai mari de a-și câștiga existența și de a-și întreține familiilie.\n\nPentru a deveni beneficiar al Proiectului și pentru a beneficia de suport în inițierea afacerii urmează să completați un formular de participare, care poate fi solicitat la adresa de e-mail: aec.contact.aec@gmail.com .",
    "metadata": {
      "original_file": "Expresul_Ungheni_0198.html"
    }
  },
  {
    "title": "A început instruirea personalului temporar antrenat în efectuarea Recensământului Populației și Locuințelor",
    "content": "La Ungheni a început instruirea personalului temporar de recensământ antrenați în efectuarea Recensământului Populației și Locuințelor din 2024, organizat de către Direcția Statistică Ungheni. Potrivit lui Denis Mutu, șeful Direcției Statistică Ungheni, din Ungheni vor fi instruiți 104 recenzori și 15 supervizori. Un supervizor va avea în subordinea sa 7 recenzori.\n\nAstfel, pe data de 20 martie a avut prima instruire cu participarea celor 15 supervizori, iar începând cu săptămâna viitoare vor fi instruiți și cei peste 100 de recenzori din întreg raionul Ungheni. „Personalul va fi familiarizat cu lucrul pe tabletă, aplicația, chestionarele ce vor fi completate la recensământ, vom discuta despre comportament, aspecte de comunicare și multe alte acțiuni importante. Deci, vor fi o serie de acțiuni care trebuie explicate, pentru ca să existe o claritate în privința a ceea ce au de făcut și pentru a fi pregătiți de a merge în teritoriu și să recenzeze populația”, a precizat Denis Mutu.\n\nDe notat că, la recensământul din acest an vor fi utilizate pentru prima dată dispozitive electronice, comparativ cu 2014, când au fost folosite chestionare pe suport de hârtie. Recenzorii vor avea tablete cu chestionare instalate pe ele. Astfel, Denis Mutu a specificat că toată informația colectată va fi stocată electronic și cel mai important, în siguranță, iar protecția datelor va fi asigurată pe servere speciale. „Toate datele rămân confidențiale”, a subliniat el. Astfel, după ce recenzorul finalizează sondajul și închide chestionarul, nu se va putea întoarce la chestionar și nu va putea folosi datele persoanei în vreun fel anume pentru că acestea sunt automat stocate în server.\n\nÎn cadrul acestui recensământ, locuitorii din Republica Moldova vor trebui să răspundă la trei chestionare: „Clădiri și locuințe”, care se utilizează pentru colectarea datelor despre clădire, locuință și gospodărie, „Chestionar spațiu colectiv de locuit” care se completează pentru fiecare bloc locativ și spațiului colectiv de locuit și „Chestionar persoană”, care se completează pentru fiecare persoană din gospodărie, înscrisă în lista membrilor gospodăriei. „Chestionarul privind persoanele este cel mai voluminos”, a mai subliniat Denis Mutu.\n\nRamintim că recensământul populației și locuințelor va începe pe 8 aprilie și se va dura exact dura 3 luni. În țară, în total sunt peste 4000 de recenzori.\n\nPentru finanțarea lucrărilor de organizare și de efectuare a Recensământului Populației și Locuințelor în anul 2024, bugetul de stat prevede alocații în sumă de 244,3 milioane de lei.\n\nNOTĂ: Recensământul populației și locuințelor este o cercetare statistică de amploare națională, care se desfășoară pe teritoriul țării, o dată la 10 ani. În cadrul acestuia sunt colectate date despre persoane și locuințe.",
    "metadata": {
      "original_file": "Expresul_Ungheni_0177.html"
    }
  },
  {
    "title": "70 de instituții de învățământ din Republica Moldova vor fi dotate cu echipamente TIC moderne",
    "content": "Un număr de 70 de instituții de învățământ general din întreaga țară vor beneficia de echipamente TIC moderne, în cadrul proiectului „Programul inovații digitale ale sistemului educațional din Republica Moldova”, inițiat de UNICEF în parteneriat cu Ministerul Educației și Cercetării. Printre instituțiile selectate se numără și Liceele „Al. Pușkin” și „Gh. Asachi” din Ungheni, care vor primi aceste dotări inovative. \n\n Fiecare instituție va beneficia de echipamente precum All-in-One Computer și panouri interactive, dotate cu software educațional în limba română. Aceste echipamente vor fi instalate în 5 săli de clasă din fiecare școală, pentru a facilita accesul elevilor la instrumente digitale moderne și la resurse educaționale interactive.\n\nSelecția școlilor s-a bazat pe criterii precum numărul de elevi (peste 250), necesitatea urgentă de dotare conform standardelor TIC, numărul de copii vulnerabili și cu cerințe educaționale speciale, precum și conectivitatea la rețeaua Internet. În total, 35 din cele 70 de școli fac parte din „Rețeaua Școlilor Model”, iar Ministerul Educației și Cercetării va monitoriza atent procesul de dotare și utilizare a echipamentelor. \n\n Instituțiile beneficiare, inclusiv cele din Ungheni, vor primi instruiri tehnice în două etape: prima la instalarea echipamentelor, iar a doua după implementarea software-ului educațional MozaWeb. Această inițiativă vine să îmbunătățească considerabil calitatea procesului educațional și să sprijine dezvoltarea competențelor digitale ale elevilor din Moldova.",
    "metadata": {
      "original_file": "Unghiul_0486.html"
    }
  },
  {
    "title": "Video / Schema cu ruda implicată în accident continuă să lase cetățenii fără bani. Un tânăr din Ungheni a fost reținut",
    "content": "Un tânăr de 18 ani din Ungheni a fost reținut de polițiști, fiind implicat într-un caz de escrocherie săvârșită prin schema „ruda implicată într-un accident rutier”.\n\nPoliția din Ungheni a fost sesizată de o femeie precum că a transmis o sumă de bani la o persoană necunoscută, sub pretextul că fiica sa a comis un accident rutier în urma căruia a fost traumată o persoană.\n\nIeri, în jurul orei 15:00, femeia de 68 de ani din Ungheni a fost apelată la telefonul fix de o femeie care vorbea în limba rusă și s-a dat drept angajată a organelor de drept, solicitând mii de euro pentru a restitui paguba părții vătămate, iar fiica sa să fie eliberată.\n\nÎn mai puțin de o oră, escroaca a reușit să delapideze victima de 12 mii de euro. Ulterior femeia a transmis suma unui tânăr, care avea rolul de curier.\n\nÎn urma măsurilor de urmărire penală și de investigație persoana a fost reținută în Chișinău. Audiat de polițiști, tânărul a declarat că pentru acest serviciu a fost achitat cu 500 de euro și 200 de dolari.\n\nÎn acest caz a fost inițiată o cauză penală pentru escrocherie săvârșită cu cauzarea de daune în proporții considerabile, iar persoana culpabilă de asemenea infracțiune, conform legislației în vigoare, riscă închisoare de la 1 la 5 ani.\n\nInvestigațiile continuă pentru stabilirea tuturor persoanelor implicate. Precizăm că, în ultima perioadă acest gen de escrocherie se înregistrează mai mult în localitățile țării, dacă la început erau toate în capitală.\n\nPoliția atenționează repetat: Fiți prudenți! Nu vă lăsați manipulați de infractori! Ce faci dacă ești apelat de persoane dubioase care îți prezintă un scenariu similar ? Închizi apelul, iei legătura cu rudele și verifici minuțios informația prezentată. Ulterior ne apelezi la 112.",
    "metadata": {
      "original_file": "Expresul_Ungheni_0100.html"
    }
  },
  {
    "title": "Clădirile publice și comerciale vor limita iluminatul interior cu cel puțin 30%. Decizie CSE",
    "content": "Autoritățile au aprobat un plan de acțiuni pentru a economisi energia în contextul unei eventuale crize. Pentru a reduce consumul de energie, începând cu 1 ianuarie 2025, administratorii clădirilor publice și ai unităților comerciale vor limita iluminatul interior al clădirilor cu cel puțin 30%. Setul de măsuri a fost aprobat de Comisia pentru Situații Excepționale, transmite IPN.\n\nÎntreprinderile cu proces de producere energofag vor organiza programul de lucru astfel încât procesele în care se utilizează cea mai mare parte a energiei electrice să fie executate în afara orelor de vârf 07.00-11.00 și 18.00-23.00.\n\nTot în orele de vârf, este recomandat să nu fie folosite ascensoarele pentru evitarea blocării în mers a acestora.\n\nAdministratorii întreprinderilor de alimentare cu apă și canalizare vor regla regimul de funcționare a pompelor bazinelor de acumulare pentru a reduce la minimum consumul de energie electrică în cele mai solicitate ore.\n\nRepublica Moldova se află în stare de urgență din 16 decembrie. Din 1 ianuarie, riscă să se confrunte cu un deficit de energie electrică în condițiile în care Centrala de la Cuciurgan își va reduce producția pe motivul sistării livrării gazelor rusești în regiunea transnistreană.",
    "metadata": {
      "original_file": "Unghiul_0039.html"
    }
  },
  {
    "title": "Efectele caniculei",
    "content": "Timp de o săptămână și ceva fenomene naturale extreme au cuprins în mare parte continentul european, inclusiv și țara noastră. Specialiștii susțin că Europa este împărțită între caniculă, furtuni și alte fenomene naturale.\n\nValul de căldură n-a ocolit nici țara noastră, creând disconfort cetățenilor. Indiferent de temperaturile toride, oamenii au mers la muncă, fiecare dintre ei căutând soluții de a se feri de soarele dogoritor. Cei mai expuși sunt constructorii și agricultorii, fără aparate de aer condiționat și ventilatoare aceștia se află la locul de muncă. Părerile femeilor din agricultură denotă faptul că indiferent de vreme bună sau rea merg la muncă în câmp pentru a câștiga un ban. Potrivit acestora nu doar temperaturile caniculare le-ar da bătăi de cap, dar și transportul neadaptat, care este vechi de zeci de ani, fără condiții de deplasare și risc de accidentare, însă ele își fac semnul crucii ca să ajungă cu bine la destinație. Ajungând acolo muncesc pentru aș îndeplini norma de lucru, iar prânzul îl iau în cel mai bun caz la umbra unui copac sau tufiș. \n\n Efectele nefaste ale caniculei își lasă amprenta și asupra culturilor agricole. Acestea se ofilesc, chiar în unele locuri se usucă. Temperaturile extreme se răsfrâng și asupra agricultorilor ce cresc roada în câmp protejat. Lipsa apei pentru irigare le scade din productivitate, iar consumatorul riscă să rămână fără legume de calitate. \n\n Efectele caniculei au un impact negativ și asupra altor categorii de populație. Instituțiile abilitate (medici, salvatori, polițiști etc.) semnalează că trebuie să ne ferim de arșiță, unii cetățeni nu iau în seamă acest lucru. Mai poți observa oameni maturi, dar și copii cu capul dezgolit. \n\n Insuportabilă este canicula și pentru cei de la oraș. Zilele dogoritoare înfierbântă blocurile de locuit. Din acest motiv oamenii pun în funcție aparatele cu aer condiționat, ventilatoarele ori alte utilaje predestinate răcirii locuinței, iar ca urmare putem avea probleme de sănătate (răceli). Pentru a se răcori unii merg la bazinele acvatice, în parcuri și alte locuri. \n\n Specialiștii susțin că căldura extremă și disconfortul termic ne va da bătăi de cap și în continuare și că trebuie să căutăm căi de adaptare pe viitor.",
    "metadata": {
      "original_file": "Unghiul_0193.html"
    }
  },
  {
    "title": "Alegeri prezidențiale, turul II. Pe cine au preferat unghenenii",
    "content": "Pe 3 noiembrie în Republica Moldova a avut loc turul doi al alegerilor prezidențiale. În întreaga țară au fost deschise 1988 de secții de votare, dintre care 78 – la Ungheni și 46 – la Călărași. Moldovenii au avut de ales între candidata PAS, Maia Sandu și candidatul PSRM, Alexandr Stoianoglo.\n\nConform datelor preliminare emise de Comisia Electorală Centrală, Maia Sandu a obținut al doilea mandat. Pentru Maia Sandu au votat peste 930 mii de alegători sau 55,33%, iar pentru Alexandr Stoianoglo au votat peste 748 mii de alegători, ceea ce reprezintă 44,67%.\n\nLa Ungheni, au participat la vot 40 mii 124 de persoane, pentru Maia Sandu votând 20302 de persoane, aceasta obținut 50,60%, iar pentru Alexandr Stoianoglo au votat 19 mii 822 de alegători, acesta obținând 49,40%.\n\nProfilul alegătorilor \n\n Din toți cei 40124 de persoane, 22395 au fost femei (55,05%) și 18286 au fost bărbați (44,95%). \n\n Dintre aceștia, tineri cu vârsta cuprinsă între 18 și 25 ani au votat în proporție de 8%, adică 3253 de alegători. \n\n 26 – 35 ani: 12,48% (5076) \n\n 36 – 45 ani: 17,39% (7076) \n\n 46 – 55 ani: 17,96% (7308) \n\n 56 – 65 ani: 21,92% (8916) \n\n 66 – 75 ani: 17,47 (7104) \n\n 75 ani +: 4,79% (1948).\n\nLa secția Nr. 1 (baza autor SRL „Elastica”) Maia Sandu a obținut 548 de voturi, iar Alexandr Stoianoglo – 379. \n\n La secția Nr. 2 (Liceul Teoretic „Ion Creangă), Maia Sandu a obținut 953 de voturi, iar Alexandr Stoianoglo – 679. \n\n În secția Nr. 3 (Școala Profesională) pentru Maia Sandu au votat 569 de alegători, iar pentru Alexandr Stoianoglo – 534. \n\n La secția Nr. 4 (Portul Fluvial) însă, Maia Sandu a obținut mai puține voturi decât Alexandr Stoianoglo, astfel Maia Sandu alegându-se cu 343 de voturi, iar Alexandr Stoianoglo cu 11 mai multe, adică 354 de voturi. \n\n Alegătorii din secția Nr. 5 (Palatul de Cultură) au dat preferință candidatei Maia Sandu, astfel aceasta obținând 412 voturi, iar Alexandr Stoianoglo – 325. Și la secția Nr. 6 (Liceul Teoretic „Vasile Alecsandri) Maia Sandu a obținut mai multe voturi, 543 la număr, iar Alexandr Stoianoglo – 447 de voturi. La secția Nr. 7 (Colegiul de Medicină) Maia Sandu a obținut 891 de voturi, iar Alexandr Stoianoglo – 784. \n\n Alegătorii de la secția Nr. 8 (L.T. „Alexandr Pușkin”) au preferat-o pe Maia Sandu, acârdundu-i 735 de voturi, iar lui Alexandr Stoianoglo i-au oferit 599 de voturi. În schimb la secția Nr. 9 (L.T. „Alexandr Pușkin”) Maia Sandu a obținut mai puține voturi – 384 la număr, iar Alexandr Stoianoglo a obținut 428 de voturi. \n\n La Secția Nr. 10 (Colegiul Agroindustrial) Maia Sandu a obținut cu două voturi mai puține decât Alexandr Stoianoglo, astfel ea obținând 537 de voturi, iar Stoianoglo – 539 voturi. \n\n La secția Nr. 11 (Centrul Cultural multifuncțional „Regina Maria”) pentru Maia Sandu au votat 650 de alegători, iar pentru Alexandr Stoianoglo – 488, însă la secția Nr 12 (L.T. „Gheorghe Asachi”) Maia Sandu a obținut 826 de voturi, iar Alexandr Stoianoglo – 615 voturi.\n\nLa secția din orașul Cornești , Maia Sandu a obținut 416 voturi, pe când Alexandr Stoianoglo – 326 de voturi, iar la Romanovca, Maia Sandu a obținut doar 82 de voturi, iar Alexandr Stoianoglo -110 voturi.\n\nAlegătorii din Agronomovca au acordat doar 33 de voturi Maiei Sandu, iar lui Alexandr Stoianoglo – 261 de voturi, iar cei din Zăzulenii Noi i-au acordat Maiei Sandu doar 12 voturi de încredere, pe când lui Alexandr Stoianoglo -122 de voturi.\n\nȘi la Alexeevca Maia Sandu a obținut mai puține voturi decât contra candidatul ei, Alexandr Stoianoglu, doar – 168, pe când cel din urmă a obținut 231 de voturi.\n\nLa Boghenii Noi, Maia Sandu a obținut 97 de voturi, iar Alexandr Stoianoglo – 78 de voturi, iar la Boghenii Vechi dânsa a obținut 67 de voturi, iar Stoianoglo – 40. Cei din Mircești i-au acordat Maiei Sandu 81 de voturi de încredere, iar lui Alexandr Stoianoglo – doa 38. Și cei din Poiana i-au acordat Maiei Sandu cele mai multe voturi, 98 la număr, iar lui Alexandr Stoianoglo i-au acordat doar 20 de voturi de încredere. La Izvoreni, diferența de voturi a fost de doar două, Maia Sandu obținând 21 de voturi; iar Stoianoglo – 19 voturi.\n\nAlegătorii din Buciumeni i-au acordat Maiei Sandu 196 de voturi; iar lui Alexandr Stoianoglo – 295 de voturi, iar cei din Bumbăta au votat: Maia Sandu – 332 voturi, Alexandr Stoianoglo – 314 voturi.\n\nMai multe voturi a obținut Maia Sandu și la Chirileni – 361, iar Alexandr Stoianoglo a obținut doar 250 voturi.\n\nLa Cioropcani însă, Maia Sandu a obținut doar 54 de voturi de încredere din partea cetățenilor, pe când Alexandr Stoianoglo a primit tocmai 474 de voturi. La Bulhac, Maia Sandu a obținut 9 voturi, iar Alexandr Stoianoglo – 64. Alegătorii din Stolniceni i-au acordat Maiei Sandu 91 de voturi, lui Alexandr Stoianoglo – 184.\n\nLa Condrătești, Maia Sandu a fost votată de 192 alegători; iar Alexandr Stoianoglo – de 125, iar la Curtoaia, Maia Sandu a obținut 63 de voturi, iar Alexandr Stoianoglo – 15.\n\nAlegătorii din satul Cornești i-au acordat Maiei Sandu 437 de voturi, iar lui Alexandr Stoianoglo – 250.\n\nȘi la Costuleni Maia Sandu a fost favorita alegătorilor, aceasta obținând 580 de voturi; iar Alexandr Stoianoglo – 550.\n\nLa Florițoaia Veche, Maia Sandu a obținut 215 de voturi, iar Alexandr Stoianoglo – 131 de voturi, la Florițoaia Nouă , Maia Sandu –a obținut 120 de voturi, iar Alexandr Stoianoglo – 73 și la Grozasca , Maia Sandu a obținut 154 de voturi, iar Alexandr Stoianoglo – 128.\n\nAlegătorii din Hîrcești au preferat-o pe Maia Sandu, acordându-i 164 de voturi de încredere, iar lui Alexandr Stoianoglo i-au acordat doar 51 de voturi. În Drujba, Maia Sandu a obținut 149 de voturi; iar Alexandr Stoianoglo – 103. La Mânzătești, Maia Sandu – 98 de voturi, Alexandr Stoianoglo – 42. La Veverița, pentru Maia Sandu au votat 23 de alegători, iar pentru Alexandr Stoianoglo – 41.\n\nLa una din secțiile din Măcărești, pentru Maia Sandu au votat 454 de alegători, iar pentru Alexandr Stoianoglo – 333, iar la cea de-a doua secție, Maia Sandu a obținut 129 de voturi și Alexandr Stoianoglo – 123 de voturi. Cei din Frăsinești au acordat pentru Maia Sandu 231 de voturi; iar pentru Alexandr Stoianoglo – 270.\n\nLa Măgurele, Maia Sandu a fost votată de 173; iar Alexandr Stoianoglo – de 74 alegători.\n\nLa Manoilești, Maia Sandu a obținut 259 de voturi, Alexandr Stoianoglo – 285, la Novaia Nicolaevca: Maia Sandu – 21 de voturi, Alexandr Stoianoglo – 70; la Rezina: Maia Sandu -160 de voturi, Alexandr Stoianoglo – 122 și la Vulpești: Maia Sandu – 157 de voturi; Alexandr Stoianoglo – 166.\n\nAlegătorii din Morenii Noi i-au acordat candidatei PAS doar 42 de voturi, pe când candidatului PASRM i-au acordat tocmai 348 de voturi.\n\nLa Năpădeni, Maia Sandu a obținut 192 de voturi, iar Alexandr Stoianoglo -117.\n\nLa Negurenii Vechi, Maia Sandu a obținut 149 de voturi, Alexandr Stoianoglo – doar 76, la Coșeni, Maia Sandu a obținut 63 de voturi, Alexandr Stoianoglo – 55; la Țîghira: Maia Sandu – 114, Alexandr Stoianoglo – 81 și la Zazulenii Vechi: Maia Sandu – 42 de voturi, Alexandr Stoianoglo – 67.\n\nAlegătorii din Petrești i-au acordat candidatei Maia Sandu 620 de voturi, iar lui Alexandr Stoianoglo – 727 și cei din Medeleni i-au acordat Maiei Sandu 70 de voturi, iar lui Alexandr Stoianoglo – 98.\n\nLa una din secțiie din satul Pîrlița, Maia Sandu a fost favorita a 385 de alegători, pe când Alexandr Stoianoglo a fost favoritul a 634 de alegători, iar la cea de-a doua secție din Pîrlița, pentru Maia Sandu au votat 361 de oameni, iar pentru Alexandru Stoianoglo – 423. La Hristoforovca, diferența de voturi a fost de doar trei, astfel că Maia Sandu a obținut 98 de voturi, iar Alexandr Stoianoglo – 95.\n\nLa Rădenii Vechi, Maia Sandu a obținut 328 de voturi, iar Alexandru Stoianoglo – 235.\n\nAlegătorii din Sculeni l-au preferat pe Alexandr Stoianoglo, oferidu-i 585 de voturi de încredere, iar Maiei Sandu i-au oferit 511 de voturi. Preferetaul celor din Blîndești, la fel, a fost Alexandr Stoinaoglo, oferindu-i 129 de voturi, iar pentru Maia Sandu votând 111 de alegători cu drept de vot. La Floreni, Maia Sandu a obținut 42 de voturi, Alexandr Stoianoglo – 95, iar la Gherman , Maia Sandu a obținut 229 de voturi, pe când Alexandr Stoianoglo – 349.\n\nCei din Sinești au preferat-o pe Maia Sandu, acordându-i 248 de voturi, iar lui Alexandr Stoianoglo – 171.\n\nLa Teșcureni, Maia Sandu a obținut mai puține voturi de cât contracandidatul ei, adică 185, iar Alexandr Stoianoglo – 194.\n\nLa Todirești, în topul preferințelor s-a aflat Alexandru Stoianoglo cu 624 de voturi, fiind urmată de Maia Sandu cu 510 voturi. Și la Grăseni Maia Sandu a obținut mai puține voturi – 141 la număr, iar Alexandr Stoianoglo – 159.\n\nAlegătorii din Unțești, la fel, l-a preferat pe Alexandru Stoianoglo, ofeirndu-i 327 de voturi, iar Maiei Sandu – 294.\n\nȘi la Valea Mare, Maia Sandu a obținut mai puține voturi – 263, iar Alexandr Stoianoglo – 311. Alegătorii din Buzduganii de Jos l-au preferat pe Alexandr Stoianoglo, oferindu-i 171 de voturi, iar Maiei Sandu doar 48. Și la Buzduganii de Sus e exact aceeași situație, Maia Sandu fiind mai puțin preferată de alegători, aceasta obținând doar 31 de vturi, pe când Alexandr Stoianoglo – tocmai 178 de voturi.\n\nLa Morenii Vechi, favorita a fost Maia Sandu, obținând 127 de voturi, iar Alexandr Stoianoglo – 115.\n\nLa Zagarancea, 11 voturi a făcut diferența, Maia Sandu obținând 355 de voturi, iar Alexandr Stoianoglo – 344. Semeniul a dat mai puțină preferină Maiei Sandu, aceasta obținând 322 de voturi, iar Alexandr Stoianoglo – 393. În schimb cei din Elizavetovca au preferat-o pe Maia Sandu, acordându-i 65 de voturi, iar lui Alexandr Stoianoglo i-au acordat 53 de voturi de încredere.",
    "metadata": {
      "original_file": "Expresul_Ungheni_0045.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0469.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0310.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0605.html"
    }
  },
  {
    "title": "Cel mai mult a nins în raioanele Ungheni și Călărași",
    "content": "Cel mai mult a nins în zona de centru a Republicii Moldova. Stațiile meteo de la Cornești, Ungheni și Bravicea, Călărași au înregistrat cele mai mari valori ale stratului de zăpadă.\n\nSpre exemplu, la Cornești grosimea stratului de zăpadă era de 25 de cm, în timp ce la Bravicea, grosimea maximă indică 23 cm.\n\nÎn intemperiile zilei de ieri, o locuitoare a satului Năpădeni, raionul Ungheni, a născut un bebeluș chiar în ambulanța care nu a reușit să o ducă la timp la maternitate din cauza vremii nefavorabile. Acum, mama și bebelușul se află în siguranță.\n\nPotrivit, Lilianei Pușcașu, purtătoare de cuvânt al Inspectoratului General pentru Situații de Urgență, acesta este un caz fericit, întrucât atât mama cât și bebelușul sunt în siguranță. „Respectiv, au ajuns la instituția medicală fără probleme, însă din cauza condițiilor meteo nefavorabile, nașterea a avut loc chiar în ambulanță. La moment aceștia sunt internați în spitalul din raionul Ungheni”, a menționat ea.\n\nTotodată, pe traseul din satul Bumbăta, raionul Ungheni, polițiștii au intervenit într-un alt caz în care o mașină a derapat de pe traseu. În urma ajutorului acordat, familia care avea și un copil minor în mașină și-a continuat deplasarea.\n\nÎn decursul zilei de ieri, atât autoritățile din raionul Călărași cât și cele din raionul Ungheni au fost la datorie și au ajutat la deszăpezirea drumurilor.\n\nMenționăm că astăzi, 9 ianuarie, instituțiile școlare din raioanele Ungheni și Călărași și-au sistat activitatea.\n\nLucrările de curățire și presurare a materialului antiderapant continuă pe toate traseele naționale, regionale și locale, cu accent sporit în zona de centru a țării unde a căzut cea mai mare zăpadă. Cu toate acestea, până în prezent, nu există drumuri blocate.",
    "metadata": {
      "original_file": "Expresul_Ungheni_0229.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0255.html"
    }
  },
  {
    "title": "Capitala Tineretului 2023 la Ungheni și-a intrat, oficial, în drepturi",
    "content": "„Îndrăznește să-ți trăiești visurile. Din nou!” – sub acest slogan a fost lansat programul Capitala Tineretului 2023 la Ungheni, pe 10 aprilie.\n\nDe altfel, Ungheniul a devenit Capitala Tineretului pentru a doua oară, primul titlu fiind obținut în 2011, când a fost introdusă, pentru prima dată, Capitala Tineretului. „Iată că peste 12 ani, trofeul revine la Ungheni și nu este deloc întâmplător”, a subliniat Alexandru Ambros, primarul de Ungheni, după care a mai adăugat: „În municipiu, trăiesc peste 5 mii de tineri cu vârsta cuprinsă între 14 și 20 de ani. Ungheni este locul unde tinerii se conectează. Va fi un an în care voi, tinerii, vî veți putea manifesta”.\n\nStartul activităților de tineret, care se vor desfășura pe durata întregului an, a fost marcat printr-un eveniment festiv, la care au participat circa 500 de tineri din țară, reprezentanți ai autorităților publice locale și centrale, organizații de tineret, specialiști în domeniul tineretului, lucrători, lideri de tineret, reprezentanți ai centrelor de tineret.\n\nEvenimentul a început cu un flashmob cu genericul „Tinerii pentru o lume mai bună”. În cadrul flashmob-ului, tinerii din Ungheni au demonstrat, în drum spre Palatul de Cultură, o multitudine de pasiuni: dans, muzică, sport, hipism, sau ciclism.\n\nDe asemenea, în Palatul de Cultură au fost amenajate spații speciale pentru prezentarea diferitor activități de interes pentru tineri, au fost organizate diverse expoziții și panouri pentru fotografii tematice. Tinerii au putut să se înscrie și să participe și la o tombolă cu premii.\n\n„Ne așteaptă un an productiv, în care sperăm că vă veți implica la maxim. Nu uitați să visați și să munciți din greu. Doar atunci, cu siguranță, veți obține rezultate foarte bune”, a răsunat îndemnul lui Dionisie Ternovschi, viceprimarul municipiului Ungheni către tineri.\n\nPe scena Palatului de Cultură a răsunat și „Imnul tinereții”, interpretat de grupul UnFolk de la Centrul Cultural Multifuncțional „Regina Maria”, sub conducerea cantautoarei Alionei Leșanu. De asemenea, a fost descifrat logo-ul Capitalei Tineretului.\n\n„O spun cu toată certitudinea că nu este un titlu simplu sau populist. Este un titlu pentru care fiecare tânăr din Ungheni a lucrat. Am lucrat și eu pentru acest titlu în momentul în care am intrat ca membru în Fondul pentru Tineri Ungheni, alături de care am încercat să dezvoltăm sectorul de tineret din regiune și am demonstrat că vocea tinerilor contează. Titlul obținut invită pe fiecare dintre noi să acționăm, să fim pro-activi”, afirmă și Anastasia Balamatiuc, elevă la Liceul „Mihai Eminescu”, menționând, totodată că este mândră de faptul că Ungheniul a obținut titlul de Capitala Tineretului pentru anul 2023.\n\nPrezent la eveniment, Sergiu Gurin, secretar de stat la Ministerul Educației și Cercetării, a înmânat simbolul Capitalei Tineretului 2023, primarului municipiului Ungheni. Totodată, dânsul a ținut să menționeze că acest program aduce un suflu activ și dinamic la nivel local, mobilizând autoritățile publice locale, societatea civilă, centrele, consiliile și liderii de tineret, pentru a realiza dezideratele tinerilor conform așteptărilor și potențialului acestora.\n\nÎn partea a doua, Angela Ciocîrlan, președinta Asociației „Făclia”, a direcționat tinerii la o ”Șezătoare modernă cu tinerii”. „De fapt, este un dialog cu tinerii, unde vocea lor este auzită și ascultată, unde vom putea să comunicăm cu ei și să scoatem niște idei valoroase pentru agenda tinerilor. Aceasta se va regăsi pe masa autorităților locale și naționale, astfel ca gândul și visurile lor, cu adevărat, să devină realitate”, a subliniat ea.\n\nÎn programul Ungheni – Capitala Tineretului 2023 sunt implicate activ trei asociații obștești: „Făclia”, „Alfa Beta” și „Centrul de Dezvoltare Personală” – care beneficiază de suport financiar din bugetul de stat de circa 1,3 mln lei, oferit prin intermediul Agenției Naționale pentru Dezvoltarea Programelor și Activității de Tineret.\n\nReamintim că municipiul Ungheni a fost declarat Capitala Tineretului 2023, în cadrul unui concurs deschis, desfășurat de către Ministerul Educației și Cercetării la finele anului 2022. Precizăm că municipiul Ungheni a mai deținut titlul de „Capitală Tineretului” în Republica Moldova în anul 2011, în cadrul primei ediții a programului.",
    "metadata": {
      "original_file": "Expresul_Ungheni_0383.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0081.html"
    }
  },
  {
    "title": "Zeci de vârstnici și copii din municipiul Ungheni au primit ajutoare și cadouri din Germania",
    "content": "Zeci de echipamente medicale, printre care defibrilatoare, ecografe; un set complet, inclusiv mobilier, pentru un cabinet stomatologic; scaune cu rotile, premergătoare, peste 70 de cutii cu cadouri pentru copiii cu nevoi speciale – toate au fost donate, în ziua de 12 aprilie, de către organizația germană „Iceflower” pentru municipiul Ungheni. Donațiile au venit prin intermediul Primăriei Ungheni.\n\nPrimarul Vitalie Vrabie a salutat reprezentanții „Iceflower”, mulțumindu-le pentru generozitate și efortul depus. Totodată, dânsul a dat asigurări că echipamentele medicale vor ajunge, în scurt timp, acolo unde e nevoie cu adevărat de ele.\n\nCutiile cu cadouri pentru copii, precum și toate echipamentele pentru vârstnicii cu probleme locomotorii au ajuns direct la beneficiari.",
    "metadata": {
      "original_file": "Expresul_Ungheni_0157.html"
    }
  },
  {
    "title": "Catalogul electronic este utilizat și în instituțiile din raioanele Călărași și Ungheni",
    "content": "În prezent, 605 instituții de învățământ general utilizează catalogul electronic, dintre care 104 instituții completează exclusiv catalogul electronic, renunțând la varianta pe hârtie. Aplicația, în prezent, este utilizată de un număr total de 85.973 de părinți.\n\nDin orașul Călărași, 4 instituții au ales să utilizeze catalogul electronic și inclusiv alte 15 instituții școlare din raion cum ar fi cele din Bahmut, Bravicea, Dereneu, Hirova, Hîrjauca, Horodiște, Onișcani, Peticeni, Pitușca, Rădeni, Sadova, Săseni, Sipoteni, Țibirica și Vălcineț au optat pentru acest catalog.\n\nDin municipiul Ungheni doar Liceul Teoretic „Vasile Alecsandri”, în timp ce din întreg raionul 12 instituții școlare, cum sunt cele din: orașul Cornești, Buciumeni, Bumbăta, Cetireni, satul Cornești, Costuleni, Florițoaia Nouă, Frăsinești, Măcărești, Morenii Noi, Pîrlița și Stolniceni utilizează catalogul electronic.\n\nSistemul include date despre evidența zilnică a reușitei și frecvenței elevilor (evaluări/note, comentarii, absențe), dar și despre temele predate la ore, temele de acasă, link-uri de conectare pentru lecțiile la distanță etc.\n\nDatele sunt accesibile pentru elevi, profesori, dar și pentru părinți, care vor avea acces în timp real la informații despre performanțele școlare ale copiilor lor.\n\nInstituțiile care încă nu implementează Catalogul electronic pot solicita integrarea acestuia pentru următorul an de studii printr-o cerere oficială către Ministerul Educației și Cercetării (MEC). De asemenea, instituțiile care utilizează acest sistem de mai bine de un an au posibilitatea de a renunța complet la completarea catalogului tradițional, conform instrucțiunilor oficiale. Detalii suplimentare sunt disponibile pe site-ul MEC: Ordinul 1236 din 03.10.2023 .\n\nLista instituțiilor de învățământ general care implementează Sistemul Informațional Catalog Electronic (SICE) în anul de studii 2024-2025 și Instrucțiuni pentru accesul părinților la Agenda Electronică pot fi accesate aici: https://mec.gov.md/ro/content/catalogul-electronic",
    "metadata": {
      "original_file": "Expresul_Ungheni_0012.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0594.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0347.html"
    }
  },
  {
    "title": "La Ungheni a fost lansată campania de depistare precoce a cancerului mamar",
    "content": "Femeile din municipiul Ungheni, inclusiv cele refugiate din Ucraina, vor putea beneficia de examen clinic, ultrasonografic și mamografic al glandelor mamare. Examinările vor fi realizate în cadrul campaniei de depistare precoce a cancerului mamar, lansată astăzi la Institutul Oncologic. Consultațiile vor fi efectuate în cadrul Centrului de Sănătate Ungheni.\n\nÎn acest context, femeile de până la 40 de ani vor fi investigate prin palparea glandelor mamare și efectuarea ultrasonografiei, iar cele care au peste 40 de ani – prin realizarea ecografiei și mamografiei, astfel la Ungheni se vor deplasa instalațiile radiologice mobile. Programul pilot care are drept scop intensificarea măsurilor de depistare a stărilor precanceroase, tumorilor benigne și a cancerului mamar în stadii incipiente se va desfășura în perioada octombrie-decembrie curent.\n\nPotrivit Ministerului Sănătății , de astfel de investigații vor beneficia femeile din municipiile Chișinău, Bălți, Ungheni și raionul Căușeni.\n\nTotodată, în cadrul campaniei vor fi organizate sesiuni de informare a femeilor din cele patru regiuni privind factorii de risc, simptomele clinice și autoexaminarea glandelor mamare. Printr-un control medical realizat la timp cancerul poate fi depistat și vindecat. Anual, circa o mie de femei sunt diagnosticate primar cu această boală, majoritatea în stadii tardive. Diagnosticul tardiv determină reducerea eficienței tratamentului și a șansei de supraviețuire.\n\nCampania de depistare a cancerului mamar este implementată de Institutul Oncologic, în comun cu Ministerul Sănătății, cu suportul Companiei Naționale de Asigurări în Medicină și a Organizației Internaționale a Migrației.",
    "metadata": {
      "original_file": "Expresul_Ungheni_0291.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0202.html"
    }
  },
  {
    "title": "O nouă ediţie a Sărbătorii Fagului va avea loc sâmbăta aceasta la Rădenii Vechi",
    "content": "Sâmbătă, pe 25 mai, la Rezervația Naturală „Plaiul Fagului” din satul Rădenii Vechi va avea loc Sărbătoarea Fagului și cea de-a III ediție a Târgului de produse ecologice. Startul va fi dat la ora 11.00, iar intrarea va fi liberă.\n\nPotrivit organizatorilor, agenda Sărbătorii Fagului din acest an include Târgul de produse ecologice, naturale și tradiționale, ediția a III-a; închiderea taberei Cioplitorilor în lemn; expoziție de bucate tradiționale; spectacol folcloric; excursii ghidate prin Rezervație; activități în aer liber pentru copii și adulți, masterclass-uri etc. Pe tot parcursul zilei vor răsuna melodii alese din partea formațiilor folclorice, grupul de chitariști „Unfolk”, Crista și Ion Razza. Ziua va culmina cu un recital de muzică prezentat de artistul Vali Boghean.\n\nPentru prima dată, Sărbătoarea Fagului a fost organizată în anul 2013. Rezervația „Plaiul Fagului” a fost creată prin Hotărâre de Guvern, la 12 martie 1992, ca urmare a reorganizării gospodăriei silvo-cinegetice „Pădurea Rădeni”. În prezent, Rezervația este îngrijită de peste o sută de angajați și face parte din mai multe proiecte naționale și internaționale, susținute de partenerii externi. De asemenea, Rezervația Naturală „Plaiul Fagului”, membră a Clusterului Turistic Regional Ținutul de Vest, este inclusă în competiția de notorietate în domeniul turistic, „Destinația Anului 2024” .",
    "metadata": {
      "original_file": "Expresul_Ungheni_0141.html"
    }
  },
  {
    "title": "Cardul a devenit mijlocul de bază al cheltuielilor pentru moldoveni, Veaceslav Ioniță",
    "content": "Majoritatea moldovenilor au transformat cardul bancar într-un mijloc de bază al cheltuielilor, constată economistul Veaceslav Ioniță. Acesta a remarcat, în cadrul emisiunii sale de autor, că aproape o treime din toate cheltuielile populației sunt făcute utilizând cardul, transmite IPN.\n\nÎn prezent, 70% din veniturile moldovenilor sunt direcționate pe carduri. În trimestrul trei al anului curent, 5,1 miliarde de lei au fost retrași de pe carduri, iar cu 15,3 miliarde de lei au fost efectuate plăți.\n\nPotrivit economistului, până în anul 2015, în Republica Moldova cardurile bancare erau utilizate nesemnificativ, iar după ce a apărut obligativitatea transferării salariilor pe carduri, tranzacțiile cu cardul au devenit extrem de solicitate.\n\nÎn 2000 rulajul anual a fost de 2 milioane de lei, ca până în 2024 să ajungă la aproape 190 de miliarde de lei. În următorii ani, creșterea numărului deținătorilor de carduri va fi mai lentă, deoarece majoritatea veniturile moldovenilor deja se direcționează pe carduri. Retragerea în numerar practic nu crește, iar achitarea cu cardul este în creștere.\n\nÎn prezent, 6 din 10 moldoveni dețin un cont bancar. Potrivit Băncii Mondiale, aceste date clasează Republica Moldova sub media europeană de peste 80%.",
    "metadata": {
      "original_file": "Unghiul_0097.html"
    }
  },
  {
    "title": "Hotare aglomerate. Peste 62 000 de traversări în 24 de ore",
    "content": "Peste 62 de mii de persoane au traversat frontierele Republicii Moldova în ultimele 24 de ore. Polițiștii de la frontiere au înregistrat opt încălcări, iar 23 de persoane străine au primit refuz de intrare, transmite IPN.\n\nCele mai solicitate puncte de trecere sunt cele de la Leușeni – 13 431 de traversări, Aeroportul Internațional Chișinău – 12 871, Sculeni – 9 822, Palanca – 3 915 și Cahul – 3 659.\n\nPentru a evita aglomerația, călătorilor li se recomandă să traverseze frontiera prin vămile de la Leova-Bumbăta, Cahul-Oancea, Costești-Stânca, Lipcani-Rădăuți sau Tudora-Starokazacie.\n\nPolițiștii au depistat două cazuri de traversare ilegală a frontierei de stat, un caz de folosire a unui document fals, trei cazuri de nerespectare a regulilor de ședere și intrare în țară și două cazuri de încălcare a regimului frontierei de stat.",
    "metadata": {
      "original_file": "Unghiul_0582.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0078.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0428.html"
    }
  },
  {
    "title": "Un bărbat din raionul Ungheni a fost reținut pentru influență asupra vameșilor de la Sculeni",
    "content": "Un bărbat din raionul Ungheni a fost reținut de procurori pentru că ar fi influențat vameșii cu scopul de a aduce ilegal pe teritoriul Republicii Moldova automobile din UE. Individul solicita de la persoanele pe care le ajuta sume între 400 și 600 de euro, transmite IPN.\n\nPotrivit procurorilor de la Bălți, bănuitul ar fi susținut că are influență asupra angajaților Postului Vamal Sculeni. Astfel, îi poate determina să accepte introducerea temporară a două automobile, înmatriculate în țări din Europa. Pentru aceasta, bărbatul ar fi cerut sume de 450 și 600 de euro.\n\nÎn plus, bărbatul ar fi intermediat introducerea ilegală a unui alt autoturism, de către o persoană care nu avea dreptul să mai introducă pe teritoriul Moldovei mașini înmatriculate peste hotare. În acest caz, el a solicitat 400 de euro, bani pe care i-a primit sub controlul Centrului Național Anticorupție.\n\nBănuitul a fost reținut pentru 72 de ore, iar în locuința sa urmează să se desfășoare percheziții.",
    "metadata": {
      "original_file": "Expresul_Ungheni_0004.html"
    }
  },
  {
    "title": "În vizită la Consiliul Electoral. Viitorii alegători au fost informați chiar din prima sursă",
    "content": "Biblioteca „Dimitrie Cantemir” a inițiat campania „Democrație sustenabilă prin educație electorală!”, ajunsă la cea de-a 3-a ediție. Cu această ocazie, au fost implicați peste 20 de elevi de la Liceul Teoretic „Mihai Eminescu”, care au avut oportunitatea să viziteze Consiliul Electoral de Circumscripție Electorală (CECE) de nivel II.\n\nLa CECE, elevii au putut să afle despre specificul și atribuțiile acestui organ electoral de stat independent, care este rolul său în alegeri și cum are loc procesul și monitorizarea alegerilor.\n\nDeși, elevii nu au împlinit încă vârsta de 18 ani și nu vor putea participa la alegerile locale din acest an, în schimb, își vor putea exercita dreptul de a vota la alegerile care urmează. Iar pentru a cunoaște despre modalitatea de a vota, specificul alegerilor și dreptul alegătorilor, ei au fost informați direct din prima sursă.\n\nPentru început, Violeta Gavriliuc, secretara CECE, le-a vorbit elevilor despre misiunea pe care o are consiliul, atribuțiile, componența și activitatea acestuia, iar Vasile Țurcanu, președintele CECE le-a vorbit despre noile prevederi din codul electoral.\n\n„Ceea ce am aflat astăzi la CECE îmi va fi de folos pe viitor. Am acumulat un bagaj bogat de informații despre procesul electoral. Consider că este important ca noi să aflăm din prima sursă cum se desfășoară alegerile, deoarece noi suntem viitorii alegători și de implicarea și participarea noastră va depinde viitorul nostru.”, a menționat Alisa Suman, una dintre participante.\n\nIar colegul ei, Grigore, consideră că vizita a fost una destul de educativă și productivă, iar informațiile acumulate au fost pe înțelesul său și al colegilor de clasă.\n\nProfesoara Veronica Cracan i-a însoțit la ora de informare și educație civică. „Consider că toată informația care le-a fost prezentată elevilor, le va fi utilă pentru viitor. Ei sunt viitorii alegători și necesită a fi instruiți și informați eficient, pentru ca să cunoască ce trebuie să facă atunci când vor păși într-o secție de votare pentru prima dată. Chiar și mie mi-au fost foarte interesante, pentru că am aflat ce modificări s-au făcut în acest an în codul electoral.”, a amenționat profesoara.\n\nAstfel, tinerii au aflat că în raionul Ungheni sunt 33 de primării și 78 de secții de votare, 12 dintre ele fiind concentrate în municipiul Ungheni.\n\nVasile Țurcanu, președintele Comisiei Electorale de Circumscripție Electorală Ungheni a subliniat că tinerii sunt mai pasivi atunci când vine vorba despre procesul alegerilor, iar în rezultat și rata de participare la alegeri este una foarte mică. „Am așteptat din partea elevilor mai multă inițiativă și întrebări, dar mizăm pe faptul că vor avea mai mult interes pe parcurs. Misiunea noastră, ca organ electoral, este să informăm populația despre dreptul constituțional pe care-l au ei în calitate de alegători și să-i motivăm să vină la vot. Or, de votul fiecărui din noi, depinde vitorul nostru.”, a menționat președintele CECE.\n\nCampania „Democrație sustenabilă prin educație electorală!”, este parte a Concursului pentru biblioteci „Biblio – R.A.F.T. electoral”, lansat de CICDE în cadrul proiectului „Consolidarea democrației în Moldova prin alegeri incluzive și transparente”, Implementat de Programul Națiunilor Unite de Dezvoltare în Moldova.\n\n„Prin intermediul activităților, promovăm educația alegătorilor atât în rândul adulților, cât și a tinerilor, cu scopul de a consolida cunoștințele și gradul de conștientizare a importanței participării la alegeri. Astfel, tindem să contribuim la dezvoltarea unei societăți democratice și crearea unei voci consolidate, sporind nivelul de informare și educație electorală a cetățenilor din Ungheni.”, a conchis Aliona Manciu, specialist la bibliotecă.",
    "metadata": {
      "original_file": "Expresul_Ungheni_0287.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0351.html"
    }
  },
  {
    "title": "De azi, municipiul Ungheni are primar. Acesta a fost investit în funcție",
    "content": "Municipiul Ungheni are o nouă conducere. Azi, 24 noiembrie a fost validat mandatul de primar, dar și cele ale consilierilor municipali.\n\nAstfel, pentru început, Vasile Țurcan, președintele Consiliului Electoral de Circumscripție Electorală de nivel doi a dat citire hotărârii cu privire la validarea mandatului de primar. „Din partea Comisiei Electorale Centrale îi transmitem primarului ales mult succes, iar în activitatea sa să se bazeze pe principiul legalității și transparenței și să continuie lucrurile frumoase care au fost începute de predecesorii săi, și să vedem doar rezultate bune”, a menționat dânsul. Ulterior, acesta i-a înmânat primarului ales, Vitalie Vrabie, eșarfa primarului. Cel din urmă i-a invitat pe toți la o muncă în comun pentru a înscrie rezultate frumoase în viitor.\n\n„Pentru mine, toți sunt cetățeni ai orașului Ungheni, iar eu voi fi primarul tuturor. Aici cursa electorală s-a terminat, vă invit să ne băgăm săbiile în teacă și să ne apucăm de lucru. Mizez foarte mult pe o conlucrare normală, constructivă, cooperare în cadrul consiliului municipal. Voi fi deschis pentru dialog, sugestii și propuneri, pentru inițiativele bune pe care o să le aveți”, a subliniat Vitalie Vrabie, mulțumindu-i, totodată, fostului primar, Alexandru Ambros pentru munca depusă, pentru proiectele implementate, pricepere și creativitate. ”Nu cu mine a început orașul și nu cu mine se va termina”, a conchis Vitalie Vrabie.\n\nDe menționat că Vitalie Vrabie a fost primarului orașului Ungheni în perioada 1999-2006, acesta revenind în funcție după 17 ani.\n\nIar Alexandru Ambros a fost primar al municipiului Ungheni pentru o perioadă de 16 ani, începând cu 2007, acesta deținând 4 mandate consecutive. „Merg cu mare mândrie prin orașul nostru pentru că îmi place ceea ce am făcut. Am făcut toate aceste pentru că am avut oameni alături, am avut parteneri de dezvoltare, am avut o relație foarte bună cu orașele înfrățite”, a declarat fostul primar, Alexandru Ambros, mulțumindu-i echipei cu care a lucrat în acești ani și totodată, dorindu-i noului primar ales, Vitalie Vrabie, dar și actualului consiliu format, să continuie toate lucrurile bune pe care le-a început.\n\nSubliniem că și consiliul municipal a fost constituit. Astfel, au fost validate mandatelor umătorilor consilieri: 10 consilieri din partea PAS, 6 – din partea PSRM, 3 consilieri din partea CUB, câte 1 din partea PSDE, PLDM și PPPDA și, desigur 3 consilieri independenți: Pavel Lipcan, Dionis Cojocari și Cristofor Codreanu.\n\nReamintim că pe 19 noiembrie a avut cel de-al doilea tur al alegerilor locale generale, iar „lupta” s-a dus între candidatul independent Vitalie Vrabie și candidatul PAS, Dionisie Ternovschi. Cel dintâi a obținut 57.58% din sufragii, pentru el acordându-și votul de încredere 5388 de alegători. Iar pentru Dionisie Ternovschi au votat 3969 de oameni, obținând 42.44% din sufragii.",
    "metadata": {
      "original_file": "Expresul_Ungheni_0268.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0214.html"
    }
  },
  {
    "title": "După 20 de ani, izvorul Bacchus, din apropierea satului Romanovca, a fost reabilitat",
    "content": "Izvorul Bacchus din apropierea satului Romanovca, de pe traseul național Ungheni-Chișinău, a fost readus la viață. În sfârșit, după 20 de ani, izvorul a fost curățat și redeschis pentru public. Zona a fost curățită de buruiene și copacii care creșteau nestingherit, au fost instalate mese și bănci pentru cei care doresc să facă un popas, iar pe timp de noapte zona este iluminată.\n\nTotodată în preajma ivorului a fost amenajată și o parcare auto, iar punctul de atracție principal al acestui izvor este sculptura zeului roman Bacchus, realizată de ungheneanul Ion Zderciuc în cadrul celei de-a doua ediții a Taberei Internaționale de Sculptură.\n\nIar fântâna cu apă potabilă a fost curațită și trecătorii pot să-și potolească setea. „Fântâna este acoperită pentru a menține apa curată, iar pentru ca drumeții să poată bea apa rece și gustoasă mai ușor a fost instalată o pompă mecanică”, a menționat Dionisie Ternovschi, președintele raionului Ungheni, care a monitorizat direct execuția lucrărilor.\n\nAmintim că la începuturi , la izvor, a fost instalată o sculptură a zeului apelor, Neptun. Probabil, acesta fusese asociat cu izvorul din preajmă. Totuși, localnicii l-au numit Bachus, care era zeul vinului și al viței-de-vie, căci dealurile din jur erau acoperite cu vii. În timp, a dispărut sculptura. Izvorul s-a înnămolit, stuful a acapart tot mai mult teren, podețul construit acolo a putrezit.\n\nUltima dată, izvorul de la Romanovca a fost readus la viață de SA „Covoare-Ungheni” în anul 2004. Atunci a fost nevoie de o sumă considerabilă – circa 100 mii de lei – pentru a curăța izvorul, pentru a amenaja teritoriul, pentru e repara ceea ce a fost distrus de timp și de oameni.",
    "metadata": {
      "original_file": "Expresul_Ungheni_0116.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0490.html"
    }
  },
  {
    "title": "Cum au votat alegătorii din municipiul Ungheni la alegerile prezidențiale",
    "content": "Pe 20 octombrie în Republica Moldova s-au desfășurat alegerile prezidențiale. În municipiul Ungheni au fost deschise 12 Birouri ale Secțiilor de Votare, iar prezența la urne a variat puțin de la o secție la alta. Deși pe listele electorale au fost înscriși mii de alegători, în multe cazuri, mai puțin de jumătate dintre aceștia s-au prezentat la vot. Maia Sandu, candidata Partidului Acțiune și Solidaritate (PAS), a obținut cele mai multe voturi în majoritatea secțiilor de votare, fiind urmată de Alexandr Stoianoglo (PSRM) și Renato Usatîi (Partidul Nostru). Rezultatele reflectă un interes moderat al cetățenilor, dar și o victorie clară pentru Maia Sandu în această regiune.\n\nAstfel, l a Biroul Secției de Votare Ungheni Nr. 1 din cadrul Blocului administrativ al fostei SA „Biovel” pe listele electorale au fost înscriși 1865 de alegători, dintre care doar 923 au votat. Astfel, Maia Sandu (PAS) a obținut 353 de voturi, fiind urmată de Alexandr Stoianoglo (PSRM) cu 256 de voturi, iar 159 de alegători au votat pentru Renato Usatîi (PP Partidul Nostru).\n\nLa Biroul Secției de Votare Ungheni Nr. 2, din cadrul Liceului Teoretic „Ion Creangă”, au fost incluși 3381 de alegători și s-au prezentat la vot doar 1593. Aici, Maia Sandu a obținut 674 de voturi, urmată fiind de Alexandr Stoianoglo cu 414 de voturi și Renato Usatîi cu 237 de voturi.\n\nLa Biroul Secției de Votare Ungheni Nr. 3 de la Școala Profesională sunt incluși 2345 de alegători și s-au prezentat la vot – 1105. Aici, Maia Sandu a obținut 425 de voturi, Alexandr Stoianoglo – 299 voturi și Renato Usatîi – 154 de voturi.\n\nLa Biroul Secției de Votare Ungheni Nr. 4 din clădirea administrativă a portului Fluvial au fost incluși 1423 de alegători în liste și s-au prezentat la vot doar 700. Și aici Maia Sandu a obținut cele mai multe voturi – 240 la numr, fiind urmată de Alexandr Stoianoglo cu 201 voturi și 102 de voturi i-au fost atribuite lui Renato Usatîi.\n\nLa Biroul Secției de Votare Ungheni Nr. 5 din cadrul Palatului de Cultură, au fost incluși în liste 1471 de alegători și s-au prezentat la vot doar 727. Maia Sandu a obținut aici 316 de voturi, Alexandr Stoianoglo -193 de voturi și renato Usatîi – 80 de voturi.\n\nLa Biroul Secției de Votare Ungheni Nr. 6 de la Liceul „Vasile Alecsandri” au fost incluși 1974 de alegători și s-au prezentat la vot doar 979. Aici, Maia Sandu a obținut 441de voturi, fiind urmată de Alexandr Stoianoglo cu 289 voturi și renato Usatâîi cu 98 de voturi.\n\nLa Biroul Secției de Votare Ungheni Nr. 7 de la Colegiul de Medicină au fost incluși 2958 de alegători și s-au prezentat la vot doar 1649. Și aici Maia Sandu a obținut cele mai multe voturi – 647, fiind urmată de Alexandr Stoianoglo cu 522 voturi și Renato Usatîi cu 187 de voturi.\n\nLa Biroul Secției de Votare Ungheni Nr. 8 de la Liceul „Alexandr Pușkin” au fost incluși 2776 de alegători și s-au prezentat la vot doar 1322. Maia Sandu a obținut 569 de voturi, Alexandr Stoianoglo – 376 voturi și Renato Usatîi – 158 de voturi.\n\nLa Biroul Secției de Votare Ungheni Nr. 9 tot de la Liceul „Alexandr Pușkin” au fost incluși 1663 de alegători și s-au prezentat la vot 809. Aici, Alexandr Stoianoglo a obținut cele mai multe voturi – 288 la număr, urmat de Maia Sandu cu 261 de voturi, și Renato Usatîi cu 101 de voturi.\n\nLa Biroul Secției de Votare Ungheni Nr. 10 de la Colegiul Agroindustrial au fost incluși 2410 de alegători și s-au prezentat la vot 1070. Iarăși Maia Sandu a obținut cele mai multe voturi – 373, urmată fiind de Alexandr Stoianoglo cu 282 voturi și Renato Usatâi cu 187 de voturi.\n\nLa Biroul Secției de Votare Ungheni Nr. 11 din cadrul Centrului Cultural Multifuncțional „Regina Maria” au fost incluși 2294 de alegători și s-au prezentat la vot 1159. Pentru Maia Sandu și-au exprimat votul 489 de alegători, pentru Alexandr Stoianoglo – 285 de alegători și pentru Renato Usatîi – 179 de alegători.\n\nLa Biroul Secției de Votare Ungheni Nr. 12 de la Liceul „Gheorghe Asachi” au fost incluși 2988 de alegători și s-au prezentat la vot 1393. Pentru Maia Sandu alegătorii și-au exprimat cele mai multe voturi, 607 la număr, pentru Alexandr Stoianoglo – 344 de voturi, iar pentru Renato Usatîi au votat 201 de alegători.",
    "metadata": {
      "original_file": "Expresul_Ungheni_0053.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0185.html"
    }
  },
  {
    "title": "2023 - Anul patrimoniului cultural în municipiul Ungheni",
    "content": "Prin decizia Consiliului municipal Ungheni, anul 2023 a fost declarat Anul patrimoniului cultural, cu scopul de a sensibiliza opinia publică privind istoria și valorile comune, evidențierea evenimentelor semnificative cu o importanță simbolică pentru istoria municipiului Ungheni și pentru patrimonial său cultural.\n\nPrimăria municipiului Ungheni reamintește că în 2023 se împlinesc 60 de ani de la fondarea Școlii de muzică și 55 de ani de la fondarea Școlii de Arte Plastice din municipiul Ungheni – două instituții ce au dat culturii naționale și internaționale personalități de marcă, printre care: Dumitru Miler, dirijor al Orchestrei simfonice din Tel-Aviv, naistul Igor Podgoreanu, Artist Emerit al Republicii Moldova, bateristul Petru Moiseev, frații Vitliuc, Igor și Oleg, supranumiți de presă ”virtuozii muzicii lăutăreşti din Republica Moldova”, sculptorii Dumitru Verdianu și Ion Zderciuc, artiștii plastici Victor Cobzac și Ilie Cojocaru, caricaturiștii Valeriu Kurtu și Victor Crudu etc.\n\nTot în 2023, se împlinesc 30 de ani de la inaugurarea bustului lui Mihai Eminescu, realizat în bronz de către Ion Zderciuc; 30 de ani de la înălțarea Crucii Martirilor Neamului, o copie la o scară de 1:3 a troiței descoperite în cavoul prințului Constantin Moruzi de la Biserica „Sf. Nicolae” din sectorul Dănuțeni și care se află azi la Muzeul de Istorie și Etnografie din Ungheni.\n\nO altă aniversare se referă la Casa Limbii Române, de la fondarea căreia se împlinesc 25 de ani. O contribuție mare la dezvoltarea ei a avut-o primarul de Iași, Constantin Simirad, cetățean de onoare al municipiului Ungheni.\n\nTot în 2023, se împlinesc 120 de ani de la punerea pietrei de temelie a Catedralei „Sf. Alexandru Nevski”, construită după proiectul celebrului arhitect Alexandru Bernardazzi.\n\nÎn cadrul Anului patrimoniului cultural la Ungheni, se planifică organizarea de simpozioane, întâlniri cu oameni de artă – discipoli ai instituțiilor de învățământ artistic din Ungheni, elaborarea materialelor informative și promoționale, vernisarea de expoziții etc.",
    "metadata": {
      "original_file": "Expresul_Ungheni_0403.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0306.html"
    }
  },
  {
    "title": "Au vrut să treacă granița ilegal pe podul feroviar din Ungheni, dar n-a fost să fie",
    "content": "Poliţiştii de frontieră din cadrul Sectorului Poliţiei de Frontieră Iaşi, în cooperare cu structurile de frontieră din Republica Moldova, au identificat şi reţinut, pe direcţia localităţii de frontieră Ungheni, trei persoane de sex masculin, care intenţionau să intre ilegal în România, traversând râul Prut pe podul feroviar din localitatea de frontieră Ungheni, cu scopul de a ajunge în Germania, informează Inspecoratul Teritorial al Poliției de Frontieră Iași.\n\nÎn data de 10 februarie a.c., în jurul orei 01.55, poliţiştii de frontieră din cadrul Sectorului Poliţiei de Frontieră Iaşi – I.T.P.F. Iaşi, acţionând în baza schimbului de informaţii cu structurile de frontieră din Republica Moldova, au organizat o acţiune specifică, pe timpul căreia au identificat şi reţinuți trei cetăţeni străini, care intenţionau să intre ilegal în România, traversând râul Prut pe podul feroviar din localitatea de frontieră Ungheni.\n\nÎn urma verificărilor efectuate, în cooperare cu polițiștii de frontieră au stabilit că persoanele în cauză sunt trei bărbați, din Siria si Pakistan, având vârste cuprinse între 18 şi 31 de ani, care intenţionau să ajungă la muncă în Germania.\n\nÎn cauză, polițiștii de frontieră efectuează cercetări sub aspectul săvârșirii infracțiunii de trecere frauduloasă a frontierei de stat, cetățenii străini au fost preluați de autorităţile de frontieră din Republica Moldova, în vederea continuării cercetărilor, conform legislaţiei pe linie de combatere a migraţiei ilegale.\n\nAutorităţile de frontieră din cele două state vor colabora și în viitor şi vor lua toate măsurile necesare pentru a păstra un climat de ordine şi siguranţă la frontiera comună.",
    "metadata": {
      "original_file": "Expresul_Ungheni_0395.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0243.html"
    }
  },
  {
    "title": "Creștinii ortodocși intră astăzi în Postul Crăciunului",
    "content": "Creștinii ortodocși care respectă calendarul bisericesc vechi intră astăzi în Postul Nașterii Domnului, cunoscut și ca Postul Crăciunului. Postul durează 40 de zile și se va încheia pe 7 ianuarie, de sărbătoarea Nașterii Domnului. Pentru enoriașii care respectă calendarul nou postul a început acum două săptămâni și se va încheia pe 25 decembrie, transmite IPN.\n\nBiserica spune că Postul Nașterii Domnului închipuie ajunarea de patruzeci de zile a Proorocului Moise, precum și postul patriarhilor din Vechiul Testament care așteptau venirea unui Izbăvitor.\n\nCreștinii care postesc exclud din alimentație produsele de proveniență animală. Spre deosebire de Postul Mare, în acest post se dă dezlegare la pește, ulei și vin, în zilele de sâmbătă și duminică, dar și de sărbători.\n\nPe lângă aspectul alimentar, nu trebuie neglijat aspectul moral și cel sufletesc. Scopul postului este de a curăța mintea și sufletul pentru a face loc pentru sălășluirea lui Hristos. Creștinii sunt îndemnați să fie milostivi și să reușească să se izbăvească de mânie, ură, gelozie, răutate, lăcomie, zgârcenie.\n\nEnoriașii care doresc să se împărtășească o pot face la fiecare sfârșit de săptămână și în zilele de sărbătoare, când se oficiază liturghii. În ultima zi, în ajunul Crăciunului, se respectă post negru, până când apare prima stea pe cer. Copiii, femeile gravide, cele care alăptează, studenții, bolnavii, călătorii au dezlegare pe parcursul postului.\n\nPe parcursul anului sunt patru posturi: Postul Mare sau Postul Paștilor, Postul Nașterii Domnului, Postul Sfintei Marii și Postul Sfinților Apostoli Petru și Pavel.",
    "metadata": {
      "original_file": "Expresul_Ungheni_0028.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0404.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0054.html"
    }
  },
  {
    "title": "Un bărbat din Ungheni a fost condamnat la închisoare pentru că și-a călcat amicul de pahar",
    "content": "📍Abonează-te la canalul nostru de Telegram și urmarește pagina noastră de YouTube și de Facebook",
    "metadata": {
      "original_file": "Expresul_Ungheni_0182.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0541.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0111.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0238.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0392.html"
    }
  },
  {
    "title": "Două servicii publice din Ungheni vor trece la un model de cooperare intercomunitară",
    "content": "Modele și practici de instituționalizare a cooperării intercomunitare în regiunile Cahul și Ungheni au fost prezentate celor peste 50 de reprezentanți ai administrațiilor publice locale din Republica Moldova, în cadrul unui atelier organizat pe 13 decembrie de programul „EU4Moldova: Regiuni-cheie”, finanțat de UE și implementat de PNUD și UNICEF.\n\nAstfel, două servicii publice din Ungheni în domeniul deșeurilor solide și al serviciului de alimentare cu apă și canalizare vor trece la un model de cooperare intercomunitară, care presupune regionalizare, acoperire sporită și eficiență. Totodată și 2 de servicii publice din Cahul vor trece la același model de cooperare.\n\n”Pentru început au fost înființate Consilii Intercomunitare care întrunesc reprezentanți ai comunităților care au decis să presteze în comun servicii publice. Consiliile au beneficiat de asistență juridică pentru instituționalizarea cooperării intercomunitare”, se menționează într-un comunicat.\n\nHotărârile au fost apoi aprobate de consiliile locale ale comunităților-membre. În final, furnizorii de servicii au fost reorganizați și au fost consolidate capacitățile instituționale și operaționale.\n\nAstfel, peste 200.000 de locuitori din 24 de localități din regiunea Cahul și 34 de localități din regiunea Ungheni vor beneficia de servicii publice îmbunătățite.\n\nPotrivit Larisei Voloh, deputată în Parlamentul Republicii Moldova, Președinta Comisiei administrație publică și dezvoltare regională, evenimentul își propune să scoată în evidență o experiență inedită, un model de parteneriat și colaborare care se încadrează în viziunea noastră de dezvoltare durabilă a teritoriilor, inclusiv prin dezvoltarea polilor de creștere.\n\nConform informațiilor, cele patru servicii publice din Cahul și Ungheni care testează cooperarea intercomunitară au beneficiat în total de un milion de euro din partea Uniunii Europene și 50.000 euro din partea Franței pentru lucrări de infrastructură, echipamente și nu numai. De asemenea, reprezentanții locali au învățat din studii de caz din România și Franța, unde astfel de forme de cooperare aduc valoare adăugată.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0244.html"
    }
  },
  {
    "title": "Pe cine votăm? Vedeți lista candidaților la fotoliul de primar al municipiului Ungheni",
    "content": "Pe 6 octombrie a fost dat startul campaniei electorale. La fotoliul de primar al municipiului Ungheni, aspiră 11 candidați.\n\nPotrivit CEC, în campania electorală, candidaților le este interzis să utilizeze resursele administrative, inclusiv prin lansarea sau participarea la lansarea proiectelor de infrastructură sau a achizițiilor efectuate din bugetul public național, utilizarea echipamentelor, a mijloacelor, a bunurilor publice. Autoritățile/instituțiile publice și cele asimilate nu pot transmite/acorda concurenților electorali bunuri publice sau alte favoruri decât pe bază de contract, în condiții de egalitate.\n\nCompetitorilor electorali li se interzic organizarea de concerte, concursuri, alte evenimente sau demonstrații cu implicarea interpreților, a personalului de creație și/sau artistic atât din țară, cât și de peste hotare, afișarea în timpul desfășurării acestora a sloganelor sau altor mesaje și/sau distribuirea de materiale ce conțin simbolistica competitorului electoral sau alte elemente de identificare a acestuia, precum și participarea la aceste evenimente în scop de promovare politică.\n\nConcurenții electorali pot organiza întâlniri cu alegătorii, iar autoritățile administrației publice locale sunt obligate să asigure posibilitatea desfășurării unor astfel de întâlniri în termeni și condiții egale.\n\nCampania electorală va dura până pe 3 noiembrie 2023, pe 4 noiembrie va fi ziua tăcerii iar pe 5 noiembrie cetățenii Republicii Moldova își vor alege primarul și consilierii.",
    "metadata": {
      "original_file": "Expresul_Ungheni_0301.html"
    }
  },
  {
    "title": "Biblioteca Publică Stolniceni – modernizată pentru comunitate",
    "content": "Biblioteca Publică din satul Stolniceni, localitate componentă din comuna Cioropcani, a fost recent modernizată printr-un proiect care a adus schimbări semnificative pentru utilizatori. După mai bine de șapte decenii, instituția a fost dotată cu mobilier nou și tehnică modernă, oferind condiții mai bune pentru activitățile educațional-culturale. Proiectul a fost posibil datorită finanțării din partea Autorităților Publice Locale (APL) și Agenției de Intervenție și Plăți pentru Agricultură (AIPA). \n\n Alexei Ghebos, primarul comunei Cioropcani, a declarat: „Este o mare realizare pentru comunitatea noastră. Modernizarea bibliotecii reprezintă un pas important în sprijinirea educației și culturii. Ne dorim ca acest spațiu să devină un adevărat centru de inspirație și dezvoltare pentru toate vârstele”. \n\n Imediat după finalizarea lucrărilor, biblioteca a găzduit prima sa activitate în noul format – evenimentul „Crăciunul – miracolul copiilor”. Ludmila Cojocari, bibliotecara instituției, a povestit despre activitate: „Participanţii au recitat poezii, au interpretat colinde dedicate sărbătorii creştine Naşterea Domnului, iar spre final, copiii au fost răsplătiţi cu crăciunei şi dulciuri. Înainte de plecare, fiecare şi-a ales câte o carte pentru a petrece vacanţa plăcut şi util”. \n\n Noua amenajare a bibliotecii a făcut ca spațiul să devină mai primitor și adaptat pentru utilizatori de toate vârstele. Modernizarea reprezintă un exemplu de succes al colaborării dintre autorități și comunitate, având ca scop principal crearea unor condiții mai bune pentru educație și acces la cultură. \n\n Reamintim că în urma implementării proiectului ,,Biblioteca dotată – cheia spre succes” au fost achiziționate 12 scaune, 1 masă pentru oficiu, 2 mese de calculator, 2 dulapuri perete, 10 bucăţi dulap tip biblioteca cu rafturi, 1 dulap pentru reviste, 1 masă ovală extensibilă și 1 calculator. \n\n Proiectul ,,Biblioteca dotată – cheia spre succes” a fost posibil datorită susținerii financiare din sursele Fondului Național de Dezvoltare a Agriculturii și Mediului Rural și a fost depus în cadrul apelului local de depunere a cererilor de finanțare a proiectelor ce vor contribui la dezvoltarea rurală prin implementarea Strategiei de Dezvoltare Locală pe teritoriul comunelor Sculeni, Cioropcani, Buciumeni (Ungheni), comunele Risipeni, Horești, Taxobeni, satul Izvoare (Fălești) prin intermediul GAL „Răzeșii Pyretusului”. Bugetul total 98699,0 lei, dintre care 52067,00 lei o constituie subvenția din cadrul fondului, iar 46632,00 lei reprezintă contribuția aplicantului. \n\n Precizăm că autoritatea administrativă responsabilă de gestionarea și controlul mijloacelor financiare din Fondul naţional de dezvoltare a agriculturii şi mediului rural și celor provenite de la partenerii de dezvoltare este Agenţia de Intervenţie şi Plăţi pentru Agricultură.",
    "metadata": {
      "original_file": "Unghiul_0003.html"
    }
  },
  {
    "title": "A început testarea tematică la două discipline. Urmează tezele semestriale",
    "content": "Elevii claselor a VIII-a și a IX-a din 32 de raioane și din municipiile Bălți și Chișinău, scriu, în zilele de 27 și 28 noiembrie, teste de evaluare a competențelor la limba și literatura română și la matematică, arată un comunicat de presă al Ministerului Educației, citat de IPN.\n\nLa testarea tematică anunțată de minister participă elevi din 486 de instituții de învățământ din țară. Instituțiile implicate au avut posibilitatea să aleagă una dintre cele două discipline (limba și literatura română sau matematică) sau ambele. De asemenea, au ales dacă la testare participă clasele a VIII-a, a IX-a sau ambele.\n\nLucrările vor fi verificate în comisiile raionale/municipale de evaluare, iar rezultatele acestui exercițiu vor fi transmise Agenției Naționale pentru Curriculum și Evaluare pentru efectuarea unei analize a nivelului de aplicare a curriculumului la clasă pe anumite segmente de conținut, a precizat Lilia Ivanov, directoarea Agenției.\n\nȘi Direcția generală educație, tineret și sport din municipiul Chișinău anunță că, între 9 și 18 decembrie, se vor desfășura tezele semestriale din sesiunea de iarnă. Orarul tezelor va fi prezentat până pe 5 decembrie. Elevii sunt încurajați să înceapă pregătirea din timp, având în vedere că tezele sunt o parte esențială a evaluării lor școlare. De asemenea, părinții pot solicita informații suplimentare fie direct de la școli, fie contactând DGETS.\n\n„Este important ca elevii să își planifice timpul de studiu pentru a se pregăti cât mai bine pentru teze, iar părinții să se asigure că sunt la curent cu toate detaliile organizatorice”, se arată într-un mesaj al DGETS.",
    "metadata": {
      "original_file": "Unghiul_0453.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0146.html"
    }
  },
  {
    "title": "Colțișorul American: 20 de ani de promovare a culturii americane",
    "content": "Cu 20 de ani în urmă, la Ungheni, a fost inaugurat Colțișorul American, un proiect ambițios al Bibliotecii Publice Raionale „Dimitrie Cantemir” în colaborare cu Ambasada SUA. De atunci, acest centru a devenit un pilon al comunității, promovând valorile și cultura americană. De-a lungul anilor, Colțișorul American a avut un impact profund asupra locuitorilor, oferind resurse valoroase, organizând evenimente memorabile și creând un spațiu de învățare și dialog intercultural.\n\nCum a luat naștere ideea de a crea Colțisorul American în biblioteca publică raională?\n\nOdată cu implementarea noilor reforme bibliotecare la începutul anilor ’90, au fost iniţiate un şir de proiecte de a moderniza şi de a introduce noile tehnologii în practica de lucru a bibliotecilor. În urma unui proiect implementat cu succes, a fost deschis în incinta Bibliotecii Publice Raionale „Dimitrie Cantemir” din Ungheni, un Coltişor American (American Corner) de informare şi documentare cu privire la cultura şi civilizaţia Americană. American Corner este un proiect comun al Ambasadei SUA la Chişinău şi autorităţile din Ungheni, în baza acordului de schimb cultural între Statele Unite şi ţara noastră.\n\nCe impact a avut Colțisorul American asupra comunității locale în acești 20 de ani?\n\nAmerican Corner a avut un impact semnificativ, influențând diverse aspecte ale vieții culturale, educaționale și sociale. Aici putem vorbi de educație și dezvoltare personală, care include îmbunătățirea abilităților lingvistice a tinerilor prin cursurile de limba engleză organizate, ateliere de conversație, dar și acces la resurse educaționale, care cuprinde o gamă largă de cărți, resurse digitale ce facilitează procesul de învățare și cercetare pentru elevi, dar și unii profesori.\n\nPutem vorbi și de promovarea culturii și valorilor americane, prin organizarea diverselor evenimente culturale la Colțișorul American, dar și schimburi culturale. Putem adăuga și dezvoltarea comunitară și implicarea civică prin dezvoltarea de proiecte de voluntariat, programe STEM, cluburi de lectură, platforme de dezvoltare personală, suport pentru educația superioară, etc.\n\nPuteți să ne împărtășiți câteva momente memorabile sau evenimente importante desfășurate la Colțisorul American de-a lungul timpului ?\n\nAmerican Corner a găzduit numeroase evenimente și momente memorabile care au avut un impact semnificativ asupra comunității locale. Drept exemplu am putea aduce: Sărbătorirea Zilei Independenței, vizite ale diplomaților și ambasadorilor americani, săptămâna educației internaționale (International Education Week), proiecte de voluntariat și implicare civică, etc.\n\nCe tipuri de resurse și materiale sunt disponibile pentru public în cadrul Colțisorului American?\n\nAmerican Corner oferă diverse resurse și materiale pentru public, cum ar fi: cărți de literatură americană, cărți despre istoria și cultura SUA, unele manuale pentru învățarea limbii engleze, materiale audio-video, acces la internet și calculatoare, dar și multe activități de dezvoltare personală. Aceste resurse sunt destinate să promoveze înțelegerea și aprecierea culturii și valorilor americane, să sprijine educația și să faciliteze schimburile culturale.\n\nOdată cu creșterea accesului la internet și la tehnologiile digitale, interesul pentru resursele oferite de American Corner a crescut. Oamenii sunt mai dornici să participe la activități educaționale și culturale. A atras publicul tânăr și programele și activitățile pe care le organizăm frecvent. Totodată tinerii au arătat un interes crescut față de oportunitățile educaționale și culturale oferite de American Corner. Interesul lor a fost adesea stimulat de dorința de a studia în străinătate sau de a-și îmbunătăți abilitățile lingvistice. Colaborările cu liceele, bibliotecile, Consiliile locale au contribuit la creșterea vizibilității și a interesului pentru American Corner. Aceste parteneriate au permis organizarea de evenimente mai mari și mai diverse. Chiar și pandemia a influențat interesul față de American Corner, inițial limitând accesul fizic, dar ulterior stimulând participarea la activități online. Această tranziție a demonstrat flexibilitatea și capacitatea de adaptare a American Corner la noile realități.\n\nCum a contribuit Colțisorul American la promovarea culturii și valorilor americane în rândul comunității locale?\n\nAmerican Corner a contribuit semnificativ la promovarea culturii și valorilor americane în rândul comunității locale prin diverse inițiative și activități, cum ar fi: evenimente culturale și educaționale, proiecții de filme, expoziții de fotografii, sărbători americane promovate, ateliere și seminare, cluburi de lectură, programme de schimb, programme de voluntariat, etc. Prin aceste eforturi, American Corner a reușit să construiască punți între culturi și să ofere comunității locale oportunități valoroase de învățare și explorare a culturii și valorilor americane.\n\nCe rol au avut voluntarii și partenerii în succesul acestui proiect?\n\nVoluntarii și partenerii au jucat un rol crucial în succesul și impactul American Corner.\n\nAceștia au oferit suport în organizarea evenimentelor, au promovat activitățile fizic, dar și online, au adus idei noi și au implementat inițiative inovatoare care au îmbunătățit programele și au făcut activitățile mai atractive.\n\nIar partenerii, cum ar fi Ambasada SUA în Moldova, a oferit și continuă să ofere resurse financiare și materiale esențiale pentru funcționarea și dezvoltarea American Corner. Grație partenerilor putem organiza evenimente mai complexe, beneficiind de o vizibilitate și promovare mai bună. Partenerii au facilitat accesul și la o rețea largă de contacte.\n\nPrin colaborarea cu școli, universități și organizații locale, American Corner a reușit să extindă impactul programelor sale în comunitate, ajungând la un public mai larg și mai diversificat.\n\nCare au fost cele mai mari provocări întâmpinate în dezvoltarea și menținerea acestui proiect? Una dintre cele mai mari provocări a fost asigurarea finanțării continue și a resurselor necesare pentru menținerea și actualizarea materialelor și echipamentelor disponibile. De asemenea, adaptarea la nevoile și interesele în schimbare ale comunității a necesitat o planificare și o gestionare eficientă.\n\nCe planuri aveți pentru viitorul Colțisorului American? Există proiecte sau inițiative noi în dezvoltare?\n\nPlanurile pentru viitorul American Corner includ o serie de inițiative și strategii menite să îmbunătățească și să extindă impactul său în comunitate. Ne dorim parteneriate extinse, programe diversificate, inițiative culturale noi, promovare, vizibilitate continuă pe rețele sociale dar și în viața reală, etc.\n\nSper că aceste planuri vor transforma American Corner într-un hub educațional și cultural modern, accesibil și relevant pentru toate segmentele comunității.",
    "metadata": {
      "original_file": "Expresul_Ungheni_0090.html"
    }
  },
  {
    "title": "Reținut pentru trafic de influență la vamă",
    "content": "Un bărbat din raionul Ungheni a fost reținut de procurori pentru că ar fi influențat vameșii cu scopul de a aduce ilegal pe teritoriul Republicii Moldova automobile din UE. Individul solicita de la persoanele pe care le ajuta sume între 400 și 600 de euro, transmite IPN.\n\nPotrivit procurorilor de la Bălți, bănuitul ar fi susținut că are influență asupra angajaților Postului Vamal Sculeni. Astfel, îi poate determina să accepte introducerea temporară a două automobile, înmatriculate în țări din Europa. Pentru aceasta, bărbatul ar fi cerut sume de 450 și 600 de euro.\n\nÎn plus, bărbatul ar fi intermediat introducerea ilegală a unui alt autoturism, de către o persoană care nu avea dreptul să mai introducă pe teritoriul Moldovei mașini înmatriculate peste hotare. În acest caz, el a solicitat 400 de euro, bani pe care i-a primit sub controlul Centrului Național Anticorupție.\n\nBănuitul a fost reținut pentru 72 de ore, iar în locuința sa urmează să se desfășoare percheziții.",
    "metadata": {
      "original_file": "Unghiul_0516.html"
    }
  },
  {
    "title": "„Rămâne între noi” – o nouă piesă, bazată pe fapte reale, a fost jucată de tinerii actori de la trupa TeatrUngheni",
    "content": "Unghenenii au avut ocazia, din nou, să savureze un spectacol realizat de către trupa TeatrUngheni. Piesa se numește „Rămâne între noi” și este creată din istorii bazate pe fapte reale, abordând problemele cu care se confruntă adolescenții, greutățile prin care trec, dar și despre trăirile și fricile lăuntrice.\n\nPusă în scenă sub formă de interogatoriu, fiecare protagonist își prezintă propria istorie, în care se ascund dureri interioare: lipsa părinților sau presiunea din partea acestora, anturaje vicioase.\n\n„Acest spectacol este unul educativ, atât pentru adolescenți cât și pentru părinți. Tema principală abordată în spectacol este absența părinților în dezvoltarea copiilor”, spune a Edgar Bunea, coordonatorul și regizorul TeatrUngheni, după care mai adaugă: „Încercăm să transmitem ideea despre ce ar urma să se întâmple cu niște copii, în cazul în care părinții nu le oferă atenția necesară. Cred că, într-o oarecare măsură, am reușit să ajungem la public și să atragem atenția asupra acestei probleme. Tinerii, evident, au avut emoții, unii din ei pentru prima dată se întâlnesc cu publicul. Pentru acest lucru, un mare respect pentru ei și pentru curajul pe care l-au avut.”.\n\nDupă spectacol, o parte din tinerii care au jucat pe scenă, ne-au împărtășit impresiile lor legate de rolurile pe care le-au avut de interpretat și cum s-au simțit pe scenă.\n\n„Pentru mine, a fost o experiență destul de interesantă. Am avut foarte multe emoții. A fost destul de greu să intru în pielea unui personaj nou, să încerc să simt ce a simțit ea. Pot să spun că pe alocuri, în viața mea personală, am simțit și eu unele trăiri de ale personajului jucat.”, a spus Ariadna Barbarii, o tânără de 15 ani care a jucat rolul Marianei.\n\n„Eu îl joc pe Ted, un personaj care vine dintr-o casă de copii. Fiind crescut pe străzi, a avut parte de o viață foarte grea, însă reușește să se infiltreze în acel grup de prieteni. La început, mi-a fost destul de greu să intru în pielea lui Ted, deoarece suntem total diferiți. Însă, cu ajutorul coordonatorului, am reușit să înțeleg personajul, să simt ceea ce el simte și să devin, pe scenă „Ted”.”, spune și Ian Guțan.\n\nPersonajul interpretat de Carolina Doroșcenco a fost o fată care a trecut printr-un viol, fiind foarte demoralizată și distrusă pe interior. „Consider că, am reușit să intru în povestea ei și să-i redau sentimentele pe care le-a trăit ea. Am mai ieșit pe scenă, însă de fiecare dată, mereu am emoții foarte mari, dar încerc să le temperez pentru a juca bine personajul.”, spune adolescenta.\n\nL-am întâlnit și pe Teodor Olei, unul din tinerii care au făcut parte din prima trupă de actori TeatrUngheni și care jucase în același spectacol, acum doi ani în urmă. „Au fost două momente complet diferite. În momentul în care eram actor și jucam, aveam emoții doar la începutul spectacolului și la finalul acestuia. În calitate de spectator, emoțiile au fost prezente pe toată durata piesei. Mă bucur foarte mult că le-a reușit tinerilor actori”, a menționat Teodor.\n\nSpectatorii, la rândul lor, au apreciat prestația tinerilor actori, dar și scenariul. „Acest spectacol mi-a oferit câteva lecții. Știu că unii tineri suferă din cauză că părinții pleacă peste hotare sau nu li se acordă suficientă atenție, iar alții întâmpină diferite probleme. Cu toate acestea, tinerii care au jucat pe scenă au fost foarte credibili, iar mesajele transmise au lăsat emoții de nedescris. Acești tineri sunt un fel de model pentru mine, mai ales că și eu, la rându-mi, îmi doresc să fac actorie. Urmărind libera lor exprimare pe scenă, mi-a oferit un impuls și mai mare către această direcție. Foarte frumos, bravo TeatrUngheni. Ne mândrim că avem un asemenea teatru, aici, în Ungheni”, spune o tânără spectatoare, Eliseea Rusu.\n\nMenționăm că trupa TeatrUngheni a mai ieșit pe scenă și în 2023 cu alte două piese pentru copii: „Alba ca Zăpada” și „Tom și Jerry”, dar și cu piesa PersonaJ/L. „Ne bucură faptul că unghenenii au venit într-un număr destul de mare la spectacol, iar noi promitem că o să ajungem cât mai des în fața lor.”, a conchis Edgar Bunea.",
    "metadata": {
      "original_file": "Expresul_Ungheni_0213.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0280.html"
    }
  },
  {
    "title": "Sute de plante de cânepă depistate la Ungheni",
    "content": "Polițiștii din Ungheni au depistat sute de plante de cânepă, în urma unei percheziții în gospodăria unei femei. Plantele erau bine îngrijite, fiind plantate printre rândurile de porumb.\n\nAcestea au fost transmise pentru efectuarea expertizei.\n\nConform legii penale, semănatul ori cultivarea de plante ce conţin droguri se pedepsește cu amendă în mărime de la 47 500 la 62 500 de lei sau cu închisoare de până la doi ani.\n\nReiterăm că în perioada 1 iunie – 31 august, pe întreg teritoriul țării, Poliția desfășoară Operațiunea „MAC-2023”, care are drept scop combaterea consumului şi traficului ilicit de droguri, depistarea şi nimicirea plantelor cu conţinut narcotic, dar şi identificarea persoanelor care se ocupă de cultivarea acestora.",
    "metadata": {
      "original_file": "Expresul_Ungheni_0356.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0445.html"
    }
  },
  {
    "title": "Ungheneanul Ion Basoc a devenit vicecampion la Jocurile Paralimpice de la Paris",
    "content": "Ion Basoc a devenit vicecampion paralimpic la categoria de 90+ kg. În lupta decisivă pentru medalia de aur, Ion a cedat în fața brazilianului Wilians Araujo, scrie agora.md .\n\nIon Basoc a obținut a doua medalie pentru delegația R.Moldova la Jocurile Paralimpice din capitala hexagonului. După medalia de bronz cucerită de Oleg Crețul, a venit rândul lui Ion Basoc să strălucească. El s-a clasat pe a doua treaptă a podiumului, cucerind medalia de argint.\n\nÎn finală, sportivul nostru a luptat cu Wilians Araujo. Din păcate, brazilianul a fost mai inspirat decât Ion, acesta reușind să câștige prin Ippon.\n\nIon a făcut un turneu strălucitor. El nu a cedat niciun punct pe parcursul luptelor până la finală. Mai mult, proaspătul vicecampion paralimpic a reușit să obțină toate victoriile sale prin Ippon. Pentru a ajunge în finală, el a trecut de Daniel Knegt din Olanda și de Jason Grandry din Franța.\n\nLuptătorul nostru, în vârstă de 26 de ani, aduce prima medalie de argint pentru Republica Moldova la ediția curentă a Jocurilor Paralimpice de Vară.\n\n„Moldova are argint! Felicitări, Ion Basoc, pentru titlul de vicecampion olimpic la para judo. Îți suntem recunoscători pentru perseverență și efortul incredibil. Trăim alături de voi, de sportivii noștri, de antrenori, bucuria fiecărei victorii și vă mulțumim pentru aceste momente!”, a transmis Maia Sandu, președinta Republicii Moldova.\n\nReamintim că Expresul, a realizat recent un interviu cu Ion Basic, în care sportivul spunea: „Ziua de 7 septembrie 2024, va fi una decisivă”. Deci, se pare că această zi a fost una decisivă și i-a adus rezultate remarcabile sportivului. Interviul îl puteți citi AICI.",
    "metadata": {
      "original_file": "Expresul_Ungheni_0069.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0015.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0500.html"
    }
  },
  {
    "title": "Centrul de Excelență în Securitatea Frontierei din Ungheni trece în subordinea Academiei „Ștefan cel Mare” a MAI",
    "content": "Centrul de Excelență în Securitatea Frontierei trece din subordinea Inspectoratului General al Poliției de Frontieră în cea a Academiei „Ștefan cel Mare” a Ministerului Afacerilor Interne. Acest lucru este prevăzut într-un proiect de lege votat în a doua lectură de 55 de deputați.\n\nInițiativa legislativă aparține Guvernului și a fost elaborată cu scopul de a îmbunătăți procesul educațional și formarea profesională în cadrul Ministerului Afacerilor Interne. Potrivit autorilor, Academia „Ștefan cel Mare” are capacitatea necesară pentru a crește nivelul de competitivitate și atragerea proiectelor de dezvoltare și științifice, pentru a crea oportunități de pregătire fizică, profesională și tactică, precum și pentru a antrena în procesul didactic persoane cu înaltă experiență profesională din sistemul afacerilor interne.\n\nDe asemenea, documentul conține unele îmbunătățiri ale cadrului normativ ce vizează competența Poliției de Frontieră în consolidarea securității portuare și a securității la bordul navelor.\n\nModificările legislative vor intra în vigoare la data publicării în Monitorul Oficial, iar Guvernul, în termen de șase luni, va modifica sau va aproba actele normative necesare pentru executarea prevederilor legii.",
    "metadata": {
      "original_file": "Expresul_Ungheni_0086.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0150.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0279.html"
    }
  },
  {
    "title": "La Măcărești au fost comemorate victimele căzute în războiul din Afganistan",
    "content": "Anual, pe 15 februarie este Ziua comemorării celor căzuți în războiul din Afganistan. În acest context și în comuna Măcărești, veteranii împreună cu locuitorii din sat, au depus flori la placa comemorativă a ostașului căzut pe câmpul de luptă, Ion Pușcașu, din satul Frăsinești.\n\nDe menționat că, Ion Pușcașu a fost locuitor al satului Frăsinești și și-a pierdut viața în războiul din Afganistan în anul 1988. În prezent, placa comemorativă se află pe peretele căminului cultural din localitatea sa de baștină.\n\n„Acest eveniment, este consacrat consăteanului nostru Ion Pușcașu, care din păcate și-a pierdut viața într-un război cumplit, care nu-i știe nimeni nici menirea și nici finalul care a fost foarte tragic și în care și-au pierdut viața mii de oameni. Noi suntem datori de a comemora această zi prin depunere de flori și dorim totodată să transmitem mai departe generațiilor viitoare să nu uite de acest război care nu a adus nimic, a spus Sergiu Manciu, primarul comunei Măcărești.\n\n„A fost un război cumplit pe care nu și-l mai dorește nimeni, iar cu părere de rău avem și în localitea noastră un ostaș căzut pe câmpul de luptă pe care din păcate nu am avut șansa să-l cunosc. Cred că fiecare ostaș care a fost în Afganistan și-a îndeplinit cu cinste și demnitate sarcinile”, a spus și Alexei Mușchei, colonel în rezervă și participant la războiul din Afganistan în perioada anilor 1980-1982.\n\nÎn acest context, cei prezenți la eveniment au avut parte și de un moment artistic oferit de colectivul folcloric ,,Doinițele” condus de Serghei Cozma, care au adus un omagiu celor căzuți în Afganistan.\n\nRăzboiul afgano-sovietic a durat nouă ani din 1979 până în anul 1989. Anul acesta s-au împlinit 35 de ani de la încheierea sa. Țara noastră a participat cu peste 12 mii de soldați și ofițeri, dintre care 301 și-au pierdut viața pe câmpul de luptă. Ziua de 15 februarie trezește sentimente de recunoștință pentru sacrificiul, curajul și determinarea de care au dat dovadă ostașii noștri.",
    "metadata": {
      "original_file": "Expresul_Ungheni_0205.html"
    }
  },
  {
    "title": "Uniunea Europeană oferă 1,5 milioane de euro pentru regiunea Ungheni, dar și Cahul",
    "content": "Uniunea Europeană oferă 1,5 milioane de euro pentru inițiative care vor contribui la crearea și modernizarea infrastructurii de atragere a investițiilor în regiunile Ungheni și Cahul. Granturile sunt oferite prin intermediul programului “EU4Moldova: Regiuni-cheie”, implementat de PNUD și UNICEF. Termenul-limită de depunere a dosarelor este 11 septembrie 2023, transmite moldpres.md.\n\nScopul asistenței nerambursabile constă în atragerea la nivel local a afacerilor competitive, ceea ce depinde de existența unei infrastructuri publice viabile (accesul agenților economici la sistemele de alimentare cu apă, canalizare, electricitate, gaze naturale, rețeaua rutieră etc.).\n\nInstituții publice locale, regionale, naționale sau consorții sunt eligibile pentru participare la apelul de proiecte. Fiecare propunere selectată poate beneficia de finanțare de la 200.000 la 750.000 de euro.\n\nAsistența financiară va fi alocată pentru crearea parcurilor industriale, centrelor tehnologice și de inovare, incubatoarelor și acceleratoarelor de afaceri, facilităților pentru cercetare și dezvoltare, modernizarea infrastructurii de transport și logistică, pentru industriile specializate.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0340.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0296.html"
    }
  },
  {
    "title": "Prima zi de mărțișor a unit copiii ucraineni și ungheneni la un atelier cu note de primăvară",
    "content": "Biblioteca „Dimitrie Cantemir” a fost gazda unui eveniment ce a unit atât comunitatea ungheneană, cât și pe cea ucraineană. Peste 60 de copii, au fost antrenați în diferite ateliere cu note de primăvară.\n\nAstfel, un grup de copii au ales atelierul de confecționare a mărțișoarelor, alții au ales crearea felicitărilor de primăvară, iar un alt grup a realizat picturi cu tematica „O primăvară plină de culoare”.\n\nCopiii s-au implicat cu pasiune în cadrul fiecărui atelier. „Prin desenul pe care îl realizez, încerc să surprind anume ceea ce caracterizează primăvara. Am utilizat mult verde, deoarece acesta este simbolul primăverii redând un peisaj din natură. Necătând la faptul că nu îmi ajung materialele necesare și timpul este foarte puțin, doar o jumătate de oră, încerc totuși să mă încadrez și să improvizez.”, ne-a spus Andreea Cibotari, elevă la Școala de Pictură „Raisa Cojocaru” din Ungheni, în timp ce era concentrată în realizarea picturii.\n\nO altă participantă la atelierul de pictură, Anastasia Mostovoi, spune că i se pare interesant atelierul. ”Primăvara o asociez cu chipul mamei, a femeii. De aceea am decis ca în desenul meu să reprezint chipul unei femei, mai ales că tot se apropie ziua de 8 martie. Coronița pe care o poartă femeia este compusă din flori de primăvară”, a spus ea.\n\nÎn zona de confecționare a felicitărilor am cunoscut-o și pe Elena, o refugiată din Ucraina, care a venit împreună cu fetița ei. „Ne place foarte mult această activitate, mai ales că s-au adunat atâția copii și, plus la toate, pot să-și petreacă timpul util, să confecționeze cu mânuțele lor diverse lucrări de primăvară. Deseori, la bibliotecă se organizează activități, iar atunci când suntem liberi venim cu mare drag, mai ales că eu sunt angajată în câmpul muncii, iar fetița e la grădiniță. Cel mai important e că, după astfel de activități, copiii rămân cu foarte multe emoții pozitive și amintiri frumoase.”, ne spune ea.\n\nDupă ce participanții la atelier și-au finalizat lucrările, juriul format din membrii Asociației Obștești „Alternative Sociale” și angajați ai bibliotecii, au făcut un tur și au analizat lucrările. Cele mai reușite felicitări, mărțișoare și desene au fost premiate. La final, toți copiii au primit câte un pachețel cu dulciuri.\n\n„Ne-am planificat mai multe activități de coeziune socială, prin care încercăm să aducem împreună copiii refugiați din Ucraina și cei din comunitatea ungheneană. Ne-am propus mai multe activități pentru copii și ne dorim ca ei să se simtă bine, să socializeze, să fie foarte activi.”, a menționat Adriana Frasin, președinta AO „Alternative sociale”, dar și manageră de proiect.\n\nMenționăm că această activitate face parte din proiectul „Sprijin și integrare pentru fiecare copil din comunitate”, organizat de Asociația Obștească ,,Alternative Sociale”, care este o componentă a proiectului mai amplu „Răspuns Umanitar Integrat pentru Ucrainenii Afectați de Conflict și Cetățenii din Țările Terțe din Ucraina, Polonia, România și Moldova”, implementat de Alianța de ONG-uri Active în Domeniul Protecției Sociale a Copilului și Familie (APSCF). Finanțarea pentru proiectul „Răspuns Umanitar Integrat pentru Ucrainienii Afectați de Conflict și Cetățenii din Țările Terțe din Ucraina, Polonia, România și Moldova” este furnizată de Ministerul Federal de Externe al Germaniei (AA) prin intermediul Diakonie Katastrophenhilfe (DKH).\n\nAnsamblul de dansuri populare „Struguraș”, coregraf Nina Pricladov, a încins atmosfera din incinta bibliotecii atât prin cele două dansuri naționale, cât și prin unul ucrainesc.\n\nCei peste 60 de copii au fost împărțiți pe ateliere, fiecare având de îndeplinit câte o sarcină în dependență de alegerea copilului.",
    "metadata": {
      "original_file": "Expresul_Ungheni_0194.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0042.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0412.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0107.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0557.html"
    }
  },
  {
    "title": "Supraviețuitoarele violenței în bază de gen din raionul Ungheni vor putea fi cazate într-un adăpost securizant",
    "content": "La Ungheni urmează să fie deschis primul centru de sprijin care oferă cazare pentru supraviețuitoarele violenței în bază de gen. „Experiența centrului nostru ne-a demonstrat necesitatea creării unui astfel de spațiu, mai ales că, 85% din beneficiarele noastre erau supraviețuitoarele violenței. Anume cazurile complicate de violență în bază de gen cu care am lucrat și continuăm să lucrăm, demonstrează necesitatea creării unui astfel de centru.”, a menționat Constantin Stratulat, directorul centrului de sprijin.\n\nSpațiul destinat supraviețuitoarelor are o capacitate de minim 6 camere cu 18 paturi și va putea oferi cazare de până la jumătate de an, iar în cazuri excepționale, până la un an. Găzduirea este doar un element al serviciilor, care urmează a fi prestate, împreună cu asistență juridică și socială, consiliere psihologică și vocațională.\n\nElena (îi vom proteja identitatea), a ajuns la centrul de plasament împreună cu copilul mic. Tânăra a suferit de pe urma violenței domestice încă din copilărie. S-a căsătorit la doar 17 ani pentru a scăpa de mediul violent de acasă, însă soțul, la scurt timp, începuse să fie la rându-i violent cu ea. „La 17 ani m-am căsătorit, iar la un an am devenit mamă. La fel, au început bătăile, să se consume alcool și m-am adresat la asistența socială și mi-a spus de centrul de plasament și am hotărât să vin aici. De când sunt aici, mă simt mult mai bine”, spune femeia.\n\nOlesea Cazacu, coordonatoare de Programe la PNUD Moldova, a specificat că acest adăpost creat la Ungheni, urmează să ofere protecție și asistență supraviețuitoarelor violenței și copiilor lor, iar de asistență pot beneficia și femeile refugiatele: „Ne bucurăm că am găsit deschidere aici la Ungheni din partea autorităților raionale, autorităților locale, a societăților civile și astfel supraviețuitoarele violenței de gen din Ungheni și chiar din unele raioane alăturate vor găsi aici acele servicii necesare ce țin de îmbunătățirea sănătății sociale, dar și cazare. Acest lucru le va ajuta să rupă lanțul violenței, să poată începe o viață independent împreună cu copiii lor.”\n\nBugetul alocat, în valoare de 60 de mii de dolari, a permis transformarea interiorului clădirii într-un adăpost. Spațiul este renovat și restructurat, astfel încât acesta să corespundă standardelor de calitate și să fie accesibil pentru persoanele cu dizabilități.\n\n„Acest centru este foarte important pentru Republica Moldova, mai ales că va avea un impact pozitiv asupra sistemului social din țară.”, a menționat și Mariko Mori, prim – secretara Ambasadei Japoniei în Republica Moldova.\n\nCu sprijinul PNUD și al Guvernului Germaniei, a fost creată și o echipă mobilă care prestează servicii nu doar în localitățile din raionul Ungheni, dar și în cele din raionul Călărași. Echipa mobilă, formată din psiholog, asistent social și și consilier juridic, se deplasează și în localități și oferă consultații individuale și de grup refugiaților din Ucraina și femeilor din medii vulnerabile la violență în bază de gen.\n\n„Centrul va putea presta servicii nu doar pentru raionul Ungheni, ci și pentru celelalte raioane învecinate. În acest context, de serviciile acestui centru, vor putea beneficia un număr și mai mare de persoane. Ne mândrim că avem un astfel de centru, deoarece răspunde nevoilor și problemelor beneficiarelor și va avea o durabilitate în timp.”, a menționat și Constantin Potlog, șeful adjunct al Direcției Asistență Socială și Protecție a Familiei Ungheni.\n\nSpațiul este parte a unui centru comunitar creat acum acum 18 ani cu sprijinul PNUD și este în proces de renovare datorită unui proiect finanțat de Guvernul Japoniei prin Fondul Organizației Unite pentru Securitate Umană și implementat de Programul Națiunilor Unite pentru Dezvoltare (PNUD), în parteneriat cu organizația Internațională pentru Migrație (OIM).",
    "metadata": {
      "original_file": "Expresul_Ungheni_0252.html"
    }
  },
  {
    "title": "Lemnul se vinde cu 370-1250 de lei per metru ster. Moldsilva: Stocurile ajung pe toată iarna",
    "content": "Lemnele vor costa în acest sezon rece între 370 și 1250 de lei pe metru ster, în funcție de tipul de lemn și de zona de proveniență. Directorul agenției Moldsilva, Victor Durbală a dat asigurări că există stocuri de lemne pentru tot sezonul de încălzire, transmite IPN.\n\n„Stocurile disponibile depășesc 91 de mii de metri steri, iar până la sfârșitul anului se estimează încă 100 de mii de metri steri. Aceste cantități sunt suficiente pentru a acoperi necesitățile de încălzire ale populației în această iarnă”, a precizat Victor Durbală într-un interviu pentru Radio Chișinău.\n\nDirectorul Moldsilva a încurajat cetățenii să se adreseze întreprinderilor silvice pentru a achiziționa lemne, nu intermediarilor, pentru a evita astfel achizițiile de lemn tăiat ilegal.\n\nTotodată, Victor Durbală a venit cu un apel către populație să se implice activ în campania de plantare a puieților, sâmbătă, 16 noiembrie.",
    "metadata": {
      "original_file": "Unghiul_0384.html"
    }
  },
  {
    "title": "O nouă ediție a Cupei „Iacob Ciachir” se va desfășura sâmbătă la Ungheni",
    "content": "Hipismul revine la Ungheni. Sâmbătă, 16 septembrie, la Școala de Hipism din Ungheni, va avea loc ce-a de-a IV ediție a Cupei „Iacob Ciachir”, dedicată celui care a fondat ferma de cai, celui care a susținut și promovat hipismul la Ungheni – Iacob Ciachir.\n\nEvenimentul de anul acesta va include competiții la hipism, cu participarea călăreților profesioniști din Republica Moldova și a discipolilor Școlii de hipism din Ungheni și un simpozion privind istoria hipismului la Ungheni și rolul cailor în istoria municipiului\n\nStartul va fi dat la orele 11:30, la Școala de hipism din municipiul Ungheni (Ungheni Deal)\n\nCupa „Iacob Ciachir” este desfășurată în cadrul proiectului „Alege să fii Tânăr Ambasador în Ungheni”, implementat de Asociaţia Obştească „Făclia”, în parteneriat cu Primăria municipiului Ungheni, JCI Ungheni, Consiliul Raional Ungheni și Școala republicana de hipism si pentatlon modern din Ungheni, parte a Programului „Ungheni Capitala Tineretului din Republica Moldova 2023”, finanțat de Agenția Națională pentru Tineret. Program Național al Ministerul Educației și Cercetării al Republicii Moldova.",
    "metadata": {
      "original_file": "Expresul_Ungheni_0317.html"
    }
  },
  {
    "title": "Pimăriile municipiilor Ungheni și Cahul au primit certificatele ISO pentru managementul calității și anti-mită",
    "content": "În premieră pentru Republica Moldova, primăriile Cahul și Ungheni sunt primele două autorități publice locale care au primit certificatele ISO pentru Sistemul Integrat de Management al Calității și Management Anti-mită, conform standardelor ISO 9001 și ISO 37001. Procesul de certificare a fost susținut de programul „EU4Moldova: Regiuni-cheie”, finanțat de UE și implementat de PNUD și UNICEF, transmite moldpres.md.\n\nÎnmânarea certificatelor ISO a avut loc pe 5 decembrie, în cadrul conferinței naționale „Bună guvernare, transparență și anticorupție la nivel local”, eveniment care a reunit peste 45 de invitați: parteneri de dezvoltare, oficialități guvernamentale centrale și locale, experți internaționali și locali, precum și reprezentanți ai mediului academic.\n\nEmise de Organizația Internațională de Standardizare, certificatul de Management Anti-mită ISO 37001 confirmă că autoritățile publice locale dispun de un sistem de management care include instrumente de prevenire a corupției, stabilind o cultură a integrității și transparenței pentru efectuarea controalelor interne, care vor spori șansele de a preveni luarea de mită și de a reduce incidența acesteia. Sistemul Integrat de Management al Calității ISO 9001 confirmă că autoritățile publice locale dispun de un sistem de gestiune a calității în organizarea și prestarea serviciilor publice, îmbunătățind performanța în ansamblu.\n\n„Parcursul către buna guvernare, transparență și o societate fără corupție este un efort continuu. Aceasta necesită colaborare, angajament și îmbunătățire constantă din partea tuturor: autorități publice, societate civilă, întreprinderi și cetățeni. Certificatele primite astăzi nu sunt doar simboluri ale realizărilor, ci catalizatori pentru a avansa în continuare în obiectivul nostru comun de a avea o guvernare locală mai transparentă și mai responsabilă”, a declarat Daniela Gasparikova, reprezentanta rezidentă PNUD în Republica Moldova.\n\nÎn perioada 2020-2023, primăriile Cahul și Ungheni au beneficiat de sprijinul programului „EU4Moldova: Regiuni-cheie” în implementarea planurilor locale de acțiune anticorupție și implementarea principiilor controlului intern managerial. Toate acestea ajută la integrarea bunelor practici și a principiilor de bună guvernare în administrarea comunităților locale.\n\n„Pe măsură ce avansăm, Uniunea Europeană rămâne angajată să sprijine Republica Moldova în eforturile sale de consolidare a bunei guvernări, transparenței și combaterii corupției la toate nivelurile, inclusiv la nivelul comunităților locale și al cetățenilor din Cahul și Ungheni. Suntem încrezători că împreună putem construi un viitor în care aceste principii să fie profund încorporate în mentalitatea societății moldovenești”, a menționat Jan Demidovits-Mekelainen, manager de programe, Delegația Uniunii Europene în Republica Moldova.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0253.html"
    }
  },
  {
    "title": "UE va oferi un grant de 32 de milioane de euro pentru reabilitarea coridorului feroviar Nord-Sud",
    "content": "32 de milioane de euro vor fi oferite de Uniunea Europeană, sub formă de grant, în reabilitarea coridorului feroviar Nord-Sud din Republica Moldova. Fondurile vor fi utilizate pentru modernizarea unui tronson feroviar esențial, care asigură legătura între regiunile nordice și centrale ale Republicii Moldova, precum și cu rețelele internaționale de transport, transmite IPN.\n\nPotrivit unui comunicat de presă al Ministerului Infrastructurii și Dezvoltării Regionale, companiile Obermeyer Hellas (Grecia) și DB Engineering&Consulting (Germania) vor oferi servicii de suport în supravegherea lucrărilor de reabilitare, contribuind astfel la integrarea Republicii Moldova în rețelele de transport europene.\n\nContractul de consultanță între Calea Ferată din Moldova (CFM) și reprezentatul companiilor Obermeyer Hellas și DB Engineering&Consulting, care au câștigat licitația pentru furnizarea serviciilor de suport în implementarea și supravegherea lucrărilor de reabilitare a coridorului feroviar Nord-Sud: Vălcineț-Ocnița-Bălți-Ungheni- Chișinău-Căinari, a fost semnat la 8 noiembrie.\n\nLa ceremonia de semnare, Mircea Păscăluță, secretarul de stat în domeniul transporturilor, a declarat că acest proiect are o importanță vitală pentru dezvoltarea infrastructurii feroviare din Republica Moldova, iar sprijinul financiar oferit de Uniunea Europeană reprezintă un pas semnificativ spre integrarea țării noastre în rețelele de transport europene. Colaborarea cu parteneri de renume european, va contribui la modernizarea infrastructurii moldovenești și va facilita conexiunile economice esențiale pentru viitor.\n\nCoridorul feroviar Nord-Sud va fi reabilitat pe o distanță de 375 de km, din care 128 de km de cale ferată sunt într-o stare nesatisfăcătoare și vor fi reparați cu sprijinul Uniunii Europene. Tronsonul reabilitat va asigura legătura cu mediul industrial situat în nordul și centrul Republicii Moldova, precum și cu zonele economice libere din Mărculești, Bălți, Ungheni și Chișinău.\n\nDe asemenea, pe coridorul respectiv se efectuează exportul, importul și tranzitul mărfurilor din România și Ucraina. Totodată, acesta face legătura cu coridorul feroviar Căinari-Cimișlia-Basarabeasca- Giurgiulești, fiind utilizat și pentru logistica mărfurilor transbordate în porturile dunărene și pe Marea Neagră.\n\nProiectul este esențial pentru conectivitatea Republicii Moldova, facilitând exportul, importul și tranzitul mărfurilor între România, Ucraina și Republica Moldova. Pentru implementarea acestuia, Parlamentul Republicii Moldova a ratificat Acordul de împrumut din partea BERD în valoare de 23 milioane de euro, Contractul de finanțare de la BEI în valoare de 41,205 milioane de euro și Amendamentul la Acordul de împrumut de la BERD în valoare de 18,205 milioane de euro.",
    "metadata": {
      "original_file": "Unghiul_0385.html"
    }
  },
  {
    "title": "Ţigarete de contrabandă ascunse printre borcane depistate la vama Sculeni",
    "content": "Un șofer din Republica Moldova a fost prins la intrare în România cu 18.880 de ţigări de contrabandă. Bărbatul le-a ascuns printre borcane goale, în lăzile exterioare ale semiremorcii, sub plăci de carton. Cazul a avut loc pe 11 septembrie, la vama Sculeni.\n\nPotrivit funcționarilor vamali români, poliţiştii de frontieră din cadrul Punctului de Trecere a Frontierei Sculeni împreună cu lucrători vamali au descoperit la controlul de frontieră ţigarete în valoare totală de aproximativ 10.000 de RON, pe care un cetăţean din Republica Moldova a intenţionat să le introducă ilegal în România ascunse printre borcane.\n\n„În ziua de 11 septembrie, în jurul orei 20.20, în Punctul de Trecere a Frontierei Sculeni – I.T.P.F. Iaşi, s-a prezentat pentru efectuarea formalităţilor de control, pentru a intra în ţară, un bărbat din Republica Moldova, în vârstă de 49 de ani, conducând un ansamblu auto înmatriculat în Republica Moldova, încărcat cu borcane goale din sticlă.\n\nCu privire la cele constatate persoana a declarat faptul că bunurile descoperite îi aparțin și le-a achiziționat din Republica Moldova cu scopul de a le comercializa pe raza municipiului Cluj.\n\nConform prevederilor legale, a fost luată măsura reţinerii ţigărilor în valoare totală de aproximativ 10.000 de RON şi a fost întocmită lucrare penală sub aspectul săvârșirii infracțiunii de contrabandă”, se arată în comunicatul emis de reprezentanții ITPF Iași",
    "metadata": {
      "original_file": "Expresul_Ungheni_0316.html"
    }
  },
  {
    "title": "Incendiu de vegetație la Lacul Delia. A fost depistat și făptașul",
    "content": "Duminică, 3 martie, în jurul orei 13: 42, la intrarea în municipiul Ungheni, a izbucnit un incediu de vegetație în preajma lacului Delia. Au ars aproximativ un 1,5 ha de vegetație uscată. ”Când mă întorceam din sector, la intrarea în orașul Ungheni, am văzut un fum negru. Mi-am dat seama că este un incendiu de vegetație, care avansa rapid spre calea ferată și eu am fost cel care am apelat la 112”, spune Mihai Strat, șeful Serviciului Prevenție în cadrul Direcției Situații Excepționale din municipiul Ungheni.\n\nÎn scurt timp, au intervenit colegii mei – pompierii, dar și polițiștii. Imediat a fost reținută și persoana responsabilă de producerea incendiului. Este vorba de un bărbat cu vârsta de până la 30 de ani. „În timp ce încercam să stingem flăcările, am observat o persoană suspectă care a început să fugă de pompieri. Am alertat poliția, acesta mirosea foarte tare a a fum și avea chibrite la el”, a mai adăugat Mihai Strat.\n\nPersoana este cercetată de polițiștii din cadrul Inspectoratului de Poliție Ungheni.\n\nÎn acest context, pentru evitarea producerii arderilor necontrolate în perioada dată, Inspectoratul General pentru Situații de Urgență al MAI vine cu un apel la cetățeni să respecte măsurile specifice de prevenire a incendiilor:\n• nu utilizați focul deschis în locuri cu pericol de incendiu și pe timp de vînt;\n• nu utilizați focul deschis la o distanță mai mică de 50 m față de clădiri, instalații, materiale sau substanțe combustibile; ·\n• nu aruncaţi mucuri de ţigară, chibrituri aprinse sau materiale care mocnesc în vegetaţia uscată;\n• cetățenii să se adreseze la primării în ceea ce privește planificarea zilelor și locurilor special amenajate pentru adunarea resturilor menajere și vegetației uscată din localitate;\n• supravegheați în permanență copiii și interziceți jocul acestora cu surse care ar putea provoca incendii (chibrituri, brichete, etc.);\n• la depistarea focarelor de ardere apelaţi la număr de telefon 112, şi, după posibilitate, întreprindeţi măsuri de lichidare a arderii, respectînd măsuri de securitate, sau părăsiţi locul arderii acoperind gura şi nasul cu o ţesătură umedă.",
    "metadata": {
      "original_file": "Expresul_Ungheni_0195.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0043.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0413.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0106.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0556.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0278.html"
    }
  },
  {
    "title": "Reforme noi. La Ungheni și-a început activitatea Agenția Teritorială de Asistență Socială Centru–Vest",
    "content": "În anul 2023, Ministerul Muncii și Protecției Sociale a lansat reforma „Restart” în domeniul asistenței sociale. Acesta prevede crearea a 10 instituții noi, numite Agenții Teritoriale de Asistență Socială (ATAS).\n\nÎncepând cu 2 ianuarie 2024, Agenția Teritorială de Asistență Socială Centru – Vest, ce are în componența sa raioanele Ungheni, Călărași și Nisporeni, și-a început activitatea. Odată cu această reformă, au fost desființate Direcțiile Generale de Asistență Socială și Protecție a Familiei și reorganizate în Structuri Teritoriale a Asistenței Sociale (STAS).\n\nPotrivit Marianei Croitoru, directoarea ATAS, 99% dintre angajații au fost eliberați și restabiliți în funcții. „Agenția Teritorială se ocupă cu monitorizarea, supervizarea, atragerea investițiilor, ajustarea serviciilor și are grijă ca populația din cele trei raioane să aibă acces egal la serviciile sociale de calitate. Punem un accent mare pe ceea ca toate cele trei raioane pentru ca să presteze servicii necesare cetățenilor.”, a subliniat ea.\n\nMarina Croitoru are experiență în domeniul asistenței sociale de 23 de ani, fiind șefa Serviciului Protecție a copilului. Ea afirmă că, această schimbare este una binevenită, iar bunele practici din cele trei raioane vor fi preluate și implementate acolo unde va fi nevoie de acele servicii, pentru comunitate. Ulterior, va fi efectuată și o strategie de dezvoltare.\n\nDeși Agenția funcționează de o lună, Marina Croitoru susține că a început deja să analizeze situația din cele trei raioane. Întreprinde vizite în teritoriu în fiecare sptămână. „Rămâne să facem o analiză amplă pentru a studia care serviciu este mai bine implementat într-un raion și să-l putem dezvolta și în celelalte două raioane. Ne dorim că cetățenii din cele trei raioane să aibă acces la toate serviciile și acestea să fie prestate calitativ”, a menționat dânsa.\n\nRaionul Ungheni are dezvoltate 18 servicii. În cadrul Agenției Teritoriale de Asistență Socială Centru – Vest sunt angajate 1200 de persoane.",
    "metadata": {
      "original_file": "Expresul_Ungheni_0204.html"
    }
  },
  {
    "title": "Jaf mai ceva ca în filme la Chirileni",
    "content": "Mai ceva ca în filme: O femeie din Chirileni s-a trezit în toiul nopții cu doi mascați în casă, care au și jefuit-o. Hoții au reușit să sustragă de la victimă peste 20 mii lei, mai multe bijuterii din aur și un telefon Iphone în valoare de circa 11 mii lei.\n\nPotrivit lui Nicolae Murașco, șeful organului de urmărire penală din cadrul Inspectoratului de Poliție Ungheni, victima are 49 de ani.\n\nTot ea a fost cea care a alertat poliția că în casa ei au intrat două persoane necunoscute cu cagule pe cap care au folosit spray lagrimogen și au legat victima cu bandă adezivă.\n\nOamenii legii au inițiat în acest caz o cauză penală, iar în prezent efectuează mai multe măsuri speciale de investigații pentru stabili identitate făptașilor, dar și locul aflării acestora cu ulterioara reținere.",
    "metadata": {
      "original_file": "Expresul_Ungheni_0341.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0297.html"
    }
  },
  {
    "title": "Un copil de doi ani din Ungheni a căzut în puțul unui lift. Starea lui este extrem de gravă",
    "content": "UPDATE 26.09.24 Băiețelul de doi ani din Ungheni, care a căzut de la etajul șase în puțul ascensorului se simte mai bine, este conștient și a fost transferat de la reanimare în secția de neurochirurgie, comunică moldpres.md.\n\nSolicitat de Agenție, purtătorul de cuvânt al Institutului Mamei și Copilului, Maxim Cazacu, a menționat că starea băiețelului este în dinamică pozitivă.\n\n„Datorită eforturilor echipei medicale din secția de reanimare, pe parcursul zilei de ieri băiețelul a fost transferat în secția de Neurochirurgie pentru perioada de reabilitare”, a menționat sursa citată.\n\nBăiețelul a căzut în puțul ascensorului la 11 septembrie. El a fost scos de salvatori și predat medicilor de la ambulanță. În după amiaza aceleiași zile, micuțul a fost transferat de la spitalul raional la Institutul Mamei și Copilului.\n\nDupă incident, autoritățile locale din Ungheni au demarat un proces de verificare a ascensoarelor din blocurile de locuit. După verificări, doar 45 din cele 78 de ascensoare vizate au fost repornite, restul urmând a fi reparate.\n\nUPDATE 19.09.24: Copilul de doi ani din Ungheni, care acum o săptămână a căzut de la etajul șase în tunelul ascensorului, a ieșit din comă. Contactat de IPN, purtătorul de cuvânt al Institutului Mamei și Copilului, Maxim Cazacu, a declarat că se atestă o dinamică pozitivă a stării de sănătate a băiatului.\n\n„Deja nu mai este în comă, dar totuși starea rămâne în continuare gravă. El se află sub supraveghere medicală în Secția de reanimare”, a menționat Maxim Cazacu.\n\nUn copil de doi ani a căzut în puțul liftului unui bloc locativ din municipiul Ungheni, de la etajul 6. Acesta este în stare extrem de gravă și urmează să fie transferat cu Aviasanul la Chișinău de la Spitalul raional Ungheni. Mama a fost cea care a telefonat la 112. Cazul a avut loc în această dimineață, în jurul orei 08:26.\n\nContactată de IPN , Elvira Stati, șefa interimară a Spitalului raional Ungheni, a declarat că starea copilului este extrem de gravă, dar stabilă și este internat în Secția terapie intensivă. „Deja s-a făcut legătura cu Centrul specializat de transfer, iar echipa este pornită pentru a transfera copilul la Chișinău”, a menționat ea.\n\nUPDATE 11:30 : Solicitat de Expresul , Mihai Strat, șef adjunct interimar al Direcției Situații Excepționale Ungheni, a declarat că incidentul s-a produs în momentul în care mama a chemat liftul și, a blocat ușa acestuia cu căruciorul copilului în timp ce ea s-a întors pentru câteva clipe. În acel moment, o altă persoană a solicitat liftul și când liftul s-a pus în mișcare, copilul a căzut din cărucior în puțul liftului, căruciorul blocând în continuare ușa liftului. „Cel mai probabil, din cauza unor probleme tehnice, liftul a pornit, deoarece, în mod normal, acesta nu ar fi trebuit să se pună în mișcare cu ușa deschisă,” a explicat el.\n\nUPDATE 12:00: Primarul Vitalie Vrabie, a declarat că s-a deplasat personal la locul incidentului, dar și la spital, unde este internat copilul. Imediat a fost convocată Comisia municipală pentru Situații Excepționale, din care fac parte toți factorii de decizie. Tehnicienii au explicat faptul că orice ascensor are elemente de securizare și unul dintre ele ar fi faptul că liftul nu poate porni dacă ușile nu sunt închise. Nu este exclus că ceva nu a funcționat. Potrivit primarului, incidentul este investigat de către organele de anchetă care urmează să stabilească cum s-a întâmplat totul.\n\n„Blocul în care a avut loc incidentul este construit în anii 80-90, aparținând unei fabrici de covoare. Toate garsonierele au fost privatizate și, respectiv, toate rețele edilitare interioare, inclusiv liftul, sunt proprietatea colectivă a proprietarilor de locuințe din bloc. Blocul este gestionat de către o asociație a proprietarilor de locuințe privatizate și nu este fond municipal”, a precizat edilul pentru IPN.\n\nDupă ședința Comisiei, se vor lua mai multe decizii, inclusiv se va dispune verificări în blocurile rezidențiale și a celor peste o sută de ascensoare din oraș. În cazul în care se va constata că nu au fost efectuate controalele regulate, aceste lifturi vor fi sigilate.\n\nReamintim că anterior, Vitalie Vrabie, primarul de Ungheni a declarat că în următorii cinci ani, cele 104 de ascensoare din fondul locativ din municipiul Ungheni urmează să fie modernizate și înnoite. Mai multe detalii citiți AICI.",
    "metadata": {
      "original_file": "Expresul_Ungheni_0068.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0444.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0014.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0501.html"
    }
  },
  {
    "title": "Comercializau droguri sintetice pe Telegram. Aveau filiale în mai multe locații, inclusiv la Ungheni",
    "content": "O grupare infracțională specializată în comercializarea drogurilor sintetice pe teritoriul capitalei, raioanelor Ungheni, Strășeni și municipiului Bălți a fost destructurată de ofițerii Direcției Antidrog a INI, în comun cu organul de urmărire penală a Inspectoratului de poliție Strășeni și sub conducerea procuraturii municipiului Strășeni.\n\nDupă o lună de investigații, oamenii legii au stabilit că membrii grupării, patru bărbați și două femei, originari din capitală, aveau rolul de distribuitori de droguri prin ascunzișuri. Substanțele narcotice erau ulterior vândute consumatorilor prin intermediul magazinelor online, create pe aplicația mobilă Telegram. Suspecții, cu vârste cuprinse între 19 și 29 de ani, au fost reținuți în urma acțiunilor de urmărire penală și măsurilor speciale de investigație.\n\nÎn timpul perchezițiilor la domiciliile suspecților, polițiștii au ridicat 500 grame de droguri sintetice de tip PVP, 400 grame de amfetamină, 350 grame de mefedron, 200 grame de hașiș, marijuana, cântare de precizie mică și pachețele pentru ambalarea drogurilor. Valoarea estimativă a substanțelor narcotice descoperite este de un milion de lei.\n\nOamenii legii au intentat o cauză penală, iar pe numele suspecților au fost emise mandate de arest pentru 30 de zile. Dacă vor fi găsiți vinovați, aceștia riscă pedepse cu închisoarea între 5 și 10 ani.",
    "metadata": {
      "original_file": "Expresul_Ungheni_0087.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0151.html"
    }
  },
  {
    "title": "Cursa de tren Chișinău - Ungheni - Iași (Socola) va fi suspendată",
    "content": "Cursa feroviară Chișinău – Iași (Socola) va fi suspendată începând cu data de 5 februarie, din motive tehnice. Calea Ferată din Moldova anunță că trenurile vor fi supuse unor lucrări de reparație. Potrivit purtătorului de cuvânt al Căii Ferate a Moldovei, Dmitri Prohnițchi, călătorii vor fi informați ulterior cu privire la data exactă a repunerii în funcțiune a acestei legături feroviare, scrie Agora.md.\n\nCălătorii care au achiziționat bilete la casele gării vor putea solicita restituirea sumelor la aceleași puncte de vânzare.\n\nPentru cei care au achiziționat bilete online, banii vor fi rambursați pe cardul bancar utilizat în tranzacție.",
    "metadata": {
      "original_file": "Expresul_Ungheni_0212.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0281.html"
    }
  },
  {
    "title": "Se dă startul distracțiilor pe plaja râului Prut din Ungheni",
    "content": "Pe 1 iulie, se dă startul distracțiilor pe plaja râului Prut, din municipiul Ungheni. Anunțul a fost făcut de către reprezentanții Primăriei municipiului Ungheni care au menționat că lucrările de amenajare a plajei sunt pe ultima sută de metri.\n\n”A fost curățit de impurități nisipul, a fost amenajat teritoriul, au fost aduse containere pentru gunoi. Urmează să fie instalate pe apă geamandurile, iar agenții economici să pună la punct ultimele detalii, ca oamenii să se simtă bine”, au mai adăugat reprezentanții primăriei.\n\nAstfel, pe 1 iulie, plaja va fi inaugurată oficial, tot atunci își vor începe activitatea de supraveghere și salvamarii.\n\n10 reguli de precauție atunci când mergeți la scăldat:\n• Nu înotați departe de mal, în special pe saltele cu aer sau anvelope din cauciuc. Folosiși vestele de salvare!\n• Nu vă scufundați în locuri necunoscute! Nu cunoașteți ce se află la fundul bazinului sau râului!\n• Evitați scăldatul în lacuri cu maluri abrupte și curenți rapizi de apă, sau în locuri înămolite, acoperite cu plante și pietre!\n• Nu vă panicați dacă vă simțiți luați de curent puternic! Nu încercați să vă opuneți curentului, ci întorcețivă la 90 de grade și înotați paralel cu malul, cu cât mai multă forță.\n• Echipează copilul cu vestă/colac de salvare/aripioare gonflabile. Sunt interzise pentru scăldat saltelele cu aer, anvelopele din cauciuc și scândurelele!\n• Nu consumați niciodată droguri sau alcool înainte de a merge la înot!\n• Se intezice strict scăldatul seara târziu și mai ales în timpul nopții!\n• Evitați supraîncălzirea și suprarăcirea corpului! Nu vă scăldați când temperatura apei este mai jos de 18 grade Celsius și a aerului de 22 grade Celsius.",
    "metadata": {
      "original_file": "Expresul_Ungheni_0357.html"
    }
  },
  {
    "title": "VIDEO. În timp ce unele sate încă se confruntă cu lipsa apei potabile, în altele, proiectele europene aduc apă și canaliz",
    "content": "În ultimii ani, tot mai multe localități se confruntă cu secarea fântânilor și lipsa apei potabile. În această situație sunt și locuitorii din satul Păscăuți din raionul Rîșcani. Oamenii spun că de ani buni, practic nu mai au apă în fântâni, iar acolo pe unde mai este e doar tehnică. Ei sunt nevoiți să cumpere apă potabilă de la magazin.\n\n„Acolo, la fosta fermă, este pompă de apă, au făcut acolo și trag în cisternă, iar de la cisternă vin oamenii și iau. Dar de băut nu e bună, e doar tehnică. Noi doar spălăm (hainele) și vesela, dar să gătim sau ceai, nu. – Dar de unde luați apă pentru…? – Da iată cumpărăm de la magazin, sticle de nouă litri și gata.”\n\n„Noi nu avem nici pompă de apă, nici apeduct, nu avem de unde lua, apa pe care o luăm de la fermă e tehnică, ea stă într-o cisternă ruginită și de acolo luăm, ce să facem. De băut apă un pic în fântâni este, dar nu mult, în sus în general nu este apă, în puține fântâni este apă.”\n\n„Spălarea, la găini, la gâște, pentru necesitățile casnice, dar de băut nu bem, cumpărăm, și pentru mâncare tot nu o folosim de aici, nu este bună. Nu e de băut. – Și demult aveți o asemenea situație? – Demult. – De câți ani? – Undeva de 5-6 ani, cred că așa.”\n\nLa cealaltă extremă sunt satele, care prin proiecte europene au reușit să-și construiască un sistem de apeduct. Prin intermediul programului Satul European localitatea Petrunea din raionul Glodeni, beneficiază de apă potabilă, iar peste 2.000 de oameni, șase instituții publice și șapte agenți economici au acces la un sistem centralizat de canalizare.\n\nNATALIA STAȚIUC, locuitoarea satului Petrunea, raionul Glodeni: „Înainte era mai greu, că trebuia să aducem apa, spălam la mână, da acum e mai ușor, dacă este apă și canalizare la mașină să speli e mai ușor, nu trebuie să speli la mână. Da așa, mașina spală, tu faci alt lucru, e mult mai ușor, da înainte era mai greu într-adevăr, adu apă, spală, vesela la fel, da acum merge totul prin scurgere, nu trebuie să verși apa pe afară, e bine… este apă, este totul.”\n\nELENA CADELNIC, locuitoarea satului Petrunea, raionul Glodeni: „Nu avem nicio frică, doar când se întâmplă ceva la pompa de apă, ceva se defectează, da așa apă avem permanent și zi și noapte, avem și apă caldă, avem și apă rece și e foarte bună, e moale, de spălat e o plăcere. Să speli, chiar și de băut.”\n\nProiectul realizat prin Satul European și finanțat cu suportul Guvernului României, a inclus construcția unei stații moderne de epurare a apelor uzate și extinderea rețelei de canalizare din localitate cu încă 0,5 km.\n\nIURIE NASTAS, primarul satului Petrunea, raionul Glodeni: „Noi am câștigat proiectul „Construcția sistemului de canalizare în satul Petrunea”. Acest proiect noi îl implementăm din 2018 și acum la finală, când a trebuit să montăm stația de epurare, am avut resurse financiare de la Guvernul Republicii Moldova, trei milioane și două sute și de la Guvernul României, un milion trei sute. Și noi am avut posibilitatea cu succes să implementă proiectul. Este conectată școala, grădinița, agenții economici, adică lucrul merge foarte bine.”\n\nTot prin Programul Satul European Expres a fost construită o stație electrică fotovoltaică cu o capacitate de 15 KW.\n\nIURIE NASTAS, primarul satului Petrunea, raionul Glodeni: „Ce beneficiu o să avem noi, adică satul de la această stație fotovoltaică. Noi undeva putem, 15 KW, putem adică plăti lumina electrică, undeva mai puțin cu 50 de procente, noi vrem ca să avem posibilitatea să nu mărim plata la apă.”\n\nÎn anul 2024 prin proiectul Satul European, pentru construcția sau extinderea rețelelor de alimentare cu apă și servicii de canalizare, au fost selectate 223 de localități, bugetul cărora este de 1,59 miliarde de lei.\n\nFii mai aproape de echipa TVN.md. Vino pe canalul nostru de Telegram și Instagram .",
    "metadata": {
      "original_file": "Unghiul_0002.html"
    }
  },
  {
    "title": "Noi oportunități educaționale pentru tinerii din Ungheni",
    "content": "Începând din septembrie 2024, Ungheni a devenit parte a proiectului „Clubul Tinerilor Makeri” (CTM), o inițiativă educațională implementată de Asociația Națională a Companiilor din domeniul TIC (ATIC), cu sprijinul Fundației LED Moldova. Găzduit de FabLab Ungheni. Prin intermediul proiectului tinerii, care își fac studiile la instituțiile de învățământ profesional tehnic, vor avea acces la tehnologii moderne, precum imprimante 3D, drone, roboți JetTank și echipamente de electronică.\n\nDotări, resurse și programe pentru formare avansată \n\n Clubul Tinerilor Makeri din Ungheni va fi echipat cu o gamă largă de utilaje moderne, inclusiv laptopuri, drone, seturi de roboți JetTank, echipamente de electronică (Arduino), laser, imprimantă 3D, mașină de tăiat cu comandă numerică, instrumente de mână. Echipamentele asigură tinerilor un spațiu de practică și creație, unde pot transforma concepte teoretice în aplicații reale. Pentru a asigura desfășurarea activităților de calitate în cadrul CTM Ungheni, echipa proiectului a organizat patru sesiuni de Training of Trainers (ToT), axate pe formarea viitorilor mentori în domenii cheie. Aceste instruiri au inclus modelarea digitală și imprimarea 3D, combinarea modelării 3D cu tehnicile de tăiere laser, pilotarea dronelor și aplicarea principiilor de aerodinamică, precum și proiectarea și programarea circuitelor electronice pentru prototipuri interactive. Scopul acestor sesiuni a fost de a pregăti mentori capabili să ofere suport tinerilor, încurajându-i să exploreze tehnologii moderne și să dezvolte abilități practice inovatoare.\n\nActivități diverse și formare avansată \n\n CTM Ungheni oferă workshop-uri de modelare și imprimare 3D, robotică, programare, makeathoane, evenimente de tip Repair Café și tabere tehnice. Aceste activități contribuie la dezvoltarea abilităților tehnice și creative, oferind tinerilor oportunități de carieră și integrare pe piața muncii. Pe 29 octombrie, CTM Ungheni a lansat primul curs dedicat modelării și imprimării 3D. Sub îndrumarea mentorului Natalia Boghean, cursul reunește 15 tineri entuziaști care învață să folosească Fusion 360 pentru modelarea 3D și Prusa Slicer pentru configurarea imprimantei. Pe parcursul celor 10 ateliere, participanții vor explora procesul prin care un concept digital prinde viață și vor crea proiecte practice, într-un mediu colaborativ și creativ.\n\nImpact și extindere \n\n CTM are un istoric impresionant, implicând peste 200 de elevi și organizând numeroase cursuri, makeathoane și tabere în Chișinău, Bălți și Cahul. Extinderea la Ungheni contribuie la formarea unei generații de profesioniști și inovatori, pregătiți să facă față provocărilor economiei digitale. \n\n Mai multe detalii sunt disponibile pe pagina oficială a Clubului Tinerilor Makeri.\n\n\n\n Cristina Russu-Turcu, Coordonatoarea locală CTM Ungheni: „Clubul Tinerilor Makeri la Ungheni reprezintă mai mult decât un spațiu de învățare – este o platformă pentru tinerii noștri de a-și descoperi potențialul și de a-și dezvolta abilități relevante pentru viitor. Suntem mândri să contribuim la formarea unei generații de creatori pasionați și pregătiți să facă față provocărilor lumii moderne”. Nadejda Burciu, Directoarea de țară LED Moldova: „Prin participarea la activitățile Clubului Tinerilor Makeri, elevii și elevele deprind nu doar cunoștințe tehnice prin participarea la cursuri sau prin confecționarea unor obiecte, ci se alătură unei comunități de tineri entuziaști, creativi si cool. Clubul Tinerilor Markeri este un loc unde se nasc idei, unde se leagă prietenii și unde se modelează profesiile viitorului”. Irina Oriol, Directoare Executivă ATIC și Manageră de Proiect: „După cinci ani de pilotare și implementare a proiectului Clubul Tinerilor Makeri în Chișinău, Bălți și Cahul, suntem încântați să extindem oportunitățile de dezvoltare a competențelor tehnice și digitale pentru tinerii din regiunea Ungheni. Ne dorim să îi sprijinim pe acești tineri să exploreze și să utilizeze tehnologia cu încredere și gândire critică, să își exprime creativitatea și să transforme ideile lor în proiecte reale. Credem că acest proiect va contribui semnificativ la formarea unei noi generații de profesioniști, pregătiți să facă față provocărilor unei societăți aflate într-o continuă schimbare, modelată de evoluțiile rapide ale tehnologiei în diverse sectoare economice”.",
    "metadata": {
      "original_file": "Unghiul_0452.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0147.html"
    }
  },
  {
    "title": "Cort de reabilitare la Ungheni - locul unde unghenenii pot să primească ajutor medical și să se hidrateze în perioada caniculară",
    "content": "Serviciul Hidrometeorologic de Stat a emis Cod roșu de caniculă, care a intrat, la data de 12 iulie, în vigoare în centrul și sudul republicii. Avertizarea este valabilă până pe 17 iulie. Este cea mai periculoasă avertizare meteorologică și presupune temperaturi de până la 40 de grade Celsius la umbră și mult mai ridicate la soare și la suprafața solului.\n\nPentru a ajuta cetățenii să depășească zilele de foc care au cuprins întreg teritoriul țării, Inspectoratul General pentru Situații de Urgență a instalat, pentru perioada caniculară, corturi de reabilitare în toate raioanele țării. Un asemenea cort este amplasat și în Scuarul „Grigore Vieru” din municipiul Ungheni, fiind deschis din data de 8 iulie.\n\nScopul acestui punct de reabilitare este de a oferi un spațiu sigur și răcoros pentru cetățenii afectați de temperaturile extrem de ridicate, mai ales în orele amiezii. Aici, oamenii pot bea apă și se pot proteja de soare, iar la necesitate, li se acordă primul ajutor medical calificat. Corturile anticaniculă funcționează zilnic, în intervalul orelor 9:00 – 18:00.\n\nIulian Lisnic, angajat al Direcției Situații Excepționale împreună cu Daniela Onică, asistentă medicală la Centrul de Sănătate Ungheni, erau de serviciu la cortul de reabilitare vineri, 12 iulie.\n\n„De regulă, după amiază sunt cele mai multe adresări comparativ cu prima jumătate a zilei. Din cele observate, persoanele de vârstă mai înaintată se apropie pentru a li se măsura tensiunea arterială și pentru a se hidrata. Pentru a bea apă se apropie frecvent atât părinții cu copii, dar și tineri”, a spus Iulian Lisnic.\n\nLa rându-i, Daniela Onică a acordat în acea zi asistență medicală celor care au solicitat. Înarmată cu trusa medicală, Daniela spune că din fericire, persoane care s-au simțit rău nu au fost înregistrate, cel mai frecvent, aceștia au solicitat să li se măsoare doar tensiunea arterială. „Îmbucurător e faptul că persoanelor cărora li s-a măsurat tensiunea arterială, valorile au fost normale pentru vârsta lor. Pe lângă aceasta, analizez starea persoanei, observ starea generală a persoanei dacă nu este agitată sau confuză”, spune asistenta medicală.\n\nÎntre timp, pentru a bea un pahar cu apă s-a apropiat o femeie trecută de 50 de ani. „Astăzi am fost nevoită să ies din casă, deoarece am niște lucruri de rezolvat. Am văzut cortul și m-am apropiat să beau un pic de apă. Chiar e binevenit, mai ales pe căldura aceasta, faci un popas, te mai răcorești și parcă îți mai dă putere. De regulă, încerc să stau mai mult pe la umbră, atunci când sunt temperaturile mari, dar pot spune că eu sunt deja obișnuită, lucrez la piață și pe timp de iarnă, și pe timp de vară și sunt așa „mai călită””, spune doamna Veronica.\n\nSpecialiștii îndeamnă oamenii să respecte cu strictețe regulile de siguranță personală, să evite deplasările și expunerea îndelungată la razele directe ale soarelui în special în orele amiezii.\n\nDacă ieșirea din casă este inevitabilă, atunci se recomandă utilizarea mijloacelor de protecție solară și hainelor lejere de culori deschise. Persoanele în vârstă, cei cu boli cronice cardiace și respiratorii și femeile însărcinate sunt cele mai expuși riscului în perioada caniculară. Se recomandă consumul cât mai multor lichide. Eforturile fizice, antrenamente intense, precum și alte activități în exterior, care necesită un consum mare de energie trebuie să fie reduse.\n\nacelași timp, angajații IGSU atenționează părinții să nu lase copiii nesupravegheați, singuri în vehicule și încăperi neaerisite și supraîncălzite, chiar și pentru perioade scurte de timp. Temperaturile pot crește la nivele periculoase în interiorul mașinilor, iar riscul de deshidratare și de șoc termic este extrem de mare. \n\n În situații de risc oamenii sunt rugați să apeleze Serviciul 112.",
    "metadata": {
      "original_file": "Expresul_Ungheni_0091.html"
    }
  },
  {
    "title": "Feroviarii anunță proteste. Restanțele salariale depășesc 190 mln lei",
    "content": "Feroviarii vor ieși la proteste, începând cu luna februarie, pentru a solicita rezolvarea imediată a problemei restanțelor salariale, care au ajuns în 2024 la peste 190 de milioane de lei. Manifestații vor fi organizate în fața clădirilor administrative din Chișinău, precum și în toate cele opt noduri feroviare din țară, transmite IPN cu referire la Confederația Națională a Sindicatelor din Moldova.\n\nPreședintele Federației Sindicale a Feroviarilor din Republica Moldova, Ion Zaporojan, a menționat că feroviarii au ajuns la disperare, iar nenumăratele adresări, întrevederi, revendicări înaintate autorităților statului nu au fost auzite.\n\nLiderul sindical a menționat că restanțele la salarii pentru perioada iulie – decembrie 2024 constituie peste 190 de milioane de lei, iar întreprinderea de stat „Calea Ferată din Moldova” se confruntă cu un șir de probleme care periclitează activitatea întreprinderii – conturi blocate mai bine de două luni, lipsa de motorină și cele mai necesare pentru funcționarea corespunzătoare a întreprinderii.\n\nIon Zaporojan a adăugat că, despre organizarea acțiunilor de protest s-a discutat la ședința Consiliului federației sindicale din luna decembrie. De asemenea, problemele cu care se confruntă feroviarii au fost aduse la cunoștința Comisiei parlamentare economie, buget și finanțe.\n\n„Muncitorii nu mai au ce mânca, nu au cu ce achita facturile, îmbrăca și încălța copiii. Nu mai au cu ce să trimită copii la școală, la studii. Dacă până la finele lunii ianuarie nu vor fi identificate soluții concrete pentru plata restanțelor la salarii, începând cu luna viitoare vom organiza acțiuni de protest în toată țara”, a menționat Ion Zaporojan.\n\nConfederația Națională a Sindicatelor din Moldova reamintește că situația la întreprinderea de stat „Calea Ferată din Moldova” a început să se agraveze după luna august 2022, când tranzitul feroviar din Ucraina a scăzut drastic, odată cu redeschiderea portului Odesa. Schimbarea a dus la diminuarea veniturilor întreprinderi și, implicit, la întârzieri tot mai mari în plata salariilor angajaților.",
    "metadata": {
      "original_file": "Unghiul_0517.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0239.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0393.html"
    }
  },
  {
    "title": "Angajații „AVE Ungheni” și „Apă-Canal Ungheni” au uniforme noi",
    "content": "183 de angajați ai doi operatori de servicii publice comunale din Ungheni – S.R.L. „AVE Ungheni” și Î.M. „Apă-Canal Ungheni”– au primit echipamente de protecție precum salopete de iarnă și vară, cizme de iarnă. Acestea au fost oferite datorită finanțării oferite de Guvernului Franței, prin intermediul PNUD.\n\n„Ne bucurăm că am primit aceste echipamente atât de necesare. Toate activitățile la procesele tehnologice se desfășoară în haine speciale, conform cerințelor regulamentului și securității muncii, de aceea acest suport este unul util și mult așteptat de angajați”, a menționat Nicolae Vieru, inginer-șef în cadrul Î.M. „Apă-Canal Ungheni”, pentru UNDP Moldodova\n\n„Pentru a putea presta calitativ servicii este nevoie întâi de toate să asigurăm securitatea și să avem grijă de starea de sănătate a angajaților. Echipamentele primite sunt binevenite, mai ales că ne apropiem de sezonul rece”, spune Claudia Coniuhov directoarea S.R.L. „AVE Ungheni”.\n\nPotrivit informațiilor, datorită finanțării oferite de Franța, au mai fost procurate echipamente IT. Totodată, și operatorul Apă-Canal Cahul beneficiază de sprijin similar.\n\nFranța și PNUD mai susțin promovarea conceptului de cooperare intercomunitară, pentru prestarea în comun a serviciilor publice locale și sporirea eficienței acestora, datorită regionalizării.",
    "metadata": {
      "original_file": "Expresul_Ungheni_0245.html"
    }
  },
  {
    "title": "Descoperire arheologică valoroasă la Ungheni: Un mormânt ce datează din sec. X-XIII",
    "content": "Descoperire arheologică valoroasă la Ungheni. Un bărbat a găsit în gospodăria sa un mormânt de înhumație prevăzut cu mai multe obiecte de podoabă și vestimentare din sec. X-XIII. Toate acestea au fost găsite în timp ce gospodarul săpa un șanț pentru o construcție.\n\nDescoperirea arheologică a fost întâmplătoare și a avut loc acum doi ani de către Maxim Dragomir, iar bărbatul a povestit cum s-a întâmplat totul. Totodată, reprezentanţii Agenţiei Naționale Arheologică precizează că, la doi ani de la descoperire, au venit din nou la faţa locului pentru a recupera obiectele găsite.\n\n”Pe lângă valoarea științifică deosebită a pieselor descoperite, iată un caz captivant, cu suspans, cu retrăiri și, în sfârșit, cu final fericit din punct de vedere a istoriei derulării investigației și recuperării pieselor. Acest caz poate fi considerat antologic și poate servi drept exemplu, cum trebuie și cum nu trebuie să procedeze atât persoana care a depistat întâmplător piesele arheologice, precum și instituțiile locale de drept”, a scris pe rețele sociale Istoricul Vasile Iucal care este și directorul Muzeului de Istorie și Etnografie din Ungheni.\n\n”Bineînțeles că valoarea științifică a descoperirii, îndeosebi pentru istoria Ungheniului și a regiunii în ansamblu este de excepție. Ea vine să completeze un gol factologic cronic pentru o epocă deosebit de săracă în dovezi ale vieții umane aici. Nu mai vorbesc despre aspectul deosebit de expresiv și estetic al decorului unei părți dintre piese, fapt ce se pretează excelent și ca valoare de patrimoniu muzeistic, care, printr-o pricepută etalare expozițională, sperăm să dea și mai multă culoare și semnificație expoziției de arheologie a muzeului unghenean”, a mai scris Vasile Iucal.",
    "metadata": {
      "original_file": "Expresul_Ungheni_0300.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0405.html"
    }
  },
  {
    "title": "„Tinerii Cresc”- un proiect care sparge barierile despre sănătate menstruală",
    "content": "Într-o lume în care sănătatea menstruală rămâne adesea un subiect tabu, Liceul Teoretic „Gheorghe Asachi” din municipiul Ungheni a făcut un pas important implementând proiectul „Tinerii Cresc”. Desfășurat în perioada august – octombrie, echipa proiectului și-a propus să abordeze o temă prea des trecută cu vederea: sănătatea menstruală.\n\nCoordonat de învățătoarea Tatiana Postică cu sprijinul altor două învățătoare, Mariana Bulbaș și Mariana Chiba, proiectul a avut ca scop educarea tinerilor despre ciclul menstrual și combaterea stigmatului legat de acest subiect, oferind în același timp sprijin practic fetelor din școli. „Motivația de a scrie acest proiect a fost ca să ajutăm tinerii să înțeleagă mai bine unele lucruri despre sănătatea lor și să combatem stigmatul care încojoară subiecte importante precum ciclul menstrual. Ne-am dorit să oferim informații clare și corecte într-un mediu sigur și accesibil, pentru a le permite adolescenților să își gestioneze cu încredere și sănătos aspect al vieții”, spune Tatiana Postică, coordonatoarea acestui proiect.\n\nCu un buget de 13.000 de lei, au fost instalate 10 boxe dotate cu absorbante și șervețele umede în băile fetelor. Această inițiativă a contribuit la reducerea stresului asociat lipsei de produse de igienă menstruală în timpul orelor de școală și va diminua absența fetelor de la ore. „Se întâmplă deseori ca fetele să aibă necesitate de absorbante pentru igienă personală în timpul zilei și erau nevoite să meargă acasă dacă nu găseau o soluție pe moment. Instalarea acestor boxe le oferă siguranța de a-și continua ziua fără disconfort și fără a întrerupe procesul educațional,” explică Tatiana Postică.\n\nÎn cadrul proiectului s-au desfășurat mai multe activități, care au inclus ateliere interactive, materiale educaționale (pliante, lecții) și sesiuni de întrebări – răspunsuri cu diverși specialiști în domeniu. „Obiectivul a fost să educăm și să informăm tinerii despre ciclul menstrual, inclusiv despre simptome, produsele menstruale și bunele practici pentru o igienă corespunzătoare. Ne-am dorit să oferim informații corecte, într-un mediu sigur și accesibil, pentru ca adolescentele să își gestioneze cu încredere acest aspect al vieții”, a menționat Mariana Bulbaș.\n\nReacțiile venite din partea elevilor au fost pozitive. Mulți participanți la ateliere au descoperit lucruri noi și s-au simțit confortabil discutând deschis despre acest subiect. Au apreciat și faptul că au fost oferite o varietate de materiale informative, iar unele fete s-au arătat interesate să participe la mai multe sesiuni similare.\n\nÎn urma acelor întâlniri, echipa de implementare și-a dorit ca tinerii să fie mai informați, mai siguri pe ei și mai dispuși să discute despre sănătatea lor menstruală fără rușine. Au fost evaluate rezultatele prin feedback direct, dar și prin observarea modului în care participanții au interacționat și și-au exprimat curiozitatea pe parcursul activităților.\n\nCu toate acestea, au fost întâmpinate și o serie de provocări. O provocare majoră a fost reticența venită din partea unor tinere, dar și a unor părinți de a discuta despre acest subiect. O altă provocare a apărut imediat ce au fost instalate boxele și suplinite cu absorbante, acestea dispărând în următoarea zi. Dar prin discuție, membrii echipei speră să depășească toate barierele.\n\nTotodată, responsabilii de proiect susțin că, dotarea sălilor de baie din școli cu boxe care includ absorbante și șervețele, reprezintă un pas esențial către crearea unui mediu mai incluziv, sănătos și accesibil pentru toți elevii. Această inițiativă contribuie la reducerea stigmatizării menstruației și oferă sprijin direct pentru fete, eliminând o posibilă sursă de stres și disconfort în timpul orelor de școală. „În plus, accesul facil la produse de igienă menstruală sprijină egalitatea de șanse și permite fetelor să se concentreze pe educație fără teama de a se afla într-o situație dificilă din lipsa unor resurse de bază. O dată cu instalarea acestor boxe poate, de asemenea, să crească gradul de conștientizare în rândul tuturor elevilor cu privire la nevoile de igienă și sănătate personală, susținând dezvoltarea unei culturi școlare bazate pe respect și empatie”, a conchis Tatiana Postică.\n\nNOTĂ: Proiectul educațional „Tinerii cresc” face parte din proiectul „Eco-Școala: un mediu sănătos la Cahul și Ungheni”, fiind o inițiativă desfășurată în cadrul proiectului UNICEF Moldova „Îmbunătățirea cunoștințelor și abilităților tinerilor în domeniul Apă, Sanitație, Igienă și Mediu în regiunile – cheie Cahul și Ungheni”, implementat de către Centrul Naţional de Mediu în cadrul Programului EU4Moldova: Regiuni-cheie finanțat de Uniunea Europeană și implementat de UNDP Moldova și UNICEF Moldova.",
    "metadata": {
      "original_file": "Expresul_Ungheni_0029.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0055.html"
    }
  },
  {
    "title": "Infrastructura rutieră din raionul Ungheni va fi modernizată",
    "content": "Infrastructura rutieră și punctele de frontieră, inclusiv din raionul Ungheni, vor fi modernizate. Guvernul a aprobat astăzi inițierea negocierilor asupra proiectului Acordului de împrumut dintre Republica Moldova și Banca Internațională pentru Reconstrucție și Dezvoltare (BIRD) și Acordului de Finanțare dintre Republica Moldova și Asociația Internațională pentru Dezvoltare (AID) în vederea realizării Proiectului „Conectivitate rurală în Moldova”, transmite moldpres.md.\n\nResursele financiare sunt destinate finanțării lucrărilor de modernizare a drumurilor regionale prioritare selectate: Coridorul 5, R13 – Ivanovca-Izvoare-Varnița-Ocolina-M2 cu o lungime de 35 km; Coridorul 8.1 și Coridorul 8.2 – Cornești- Boghenii Noi – Năpădeni-M5(G88) cu o lungime de 33 km; Coridorul 24 – R34-Ciobălaccia-Tărtaul-R56-Baimaclia-Enichioi-R37 9cu o lungime de 43 km).\n\nLa fel, o parte din bani vor fi folosiți pentru investiții în siguranța rutieră, modernizarea și construcția punctelor de frontieră Giurgiulești, Leușeni, Ungheni, reparația drumurilor de acces către punctele de frontieră.\n\nAcordul de împrumut dintre țara noastră și BIRD are drept scop contractarea unui împrumut în valoare totală de 100 milioane de dolari, iar Acordul de Finanțare dintre Republica Moldova și AID vizează contractarea unui împrumut în valoare de 5,98 milioane de dolari pentru implementarea Proiectului „Conectivitate rurală în Moldova”.\n\nMinisterul Infrastructurii și Dezvoltării Regionale a precizat că Acordul prevede și o cofinanțare a Proiectului „Conectivitate rurală în Moldova” din partea Guvernului Republicii Moldova, estimată la 64,02 milioane de dolari, care se propune a fi acoperită din mijloacele Fondului rutier, proporțional pe toată durata de implementare a acestuia, estimativ 12,8 milioane de dolari pe an.",
    "metadata": {
      "original_file": "Expresul_Ungheni_0183.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0540.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0110.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0307.html"
    }
  },
  {
    "title": "”Apă-Canal” Ungheni avertizează consumatorii casnici",
    "content": "În ultimul timp, în municipiul Ungheni au apărut probleme de recepționare și transportare a apelor uzate, în acest context administraţia ÎM „Apă — Canal” din Ungheni avertizează consumatorii casnici și vine cu câteva reguli simple, dar necesare, pentru a preveni înfundarea şi blocarea sistemul de canalizare.\n\nPrin respectarea următoarelor reguli simple şi dumneavoastră puteţi proteja sistemul de canalizare.\n• Vasul de WC nu este coş de gunoi – niciodata să nu aruncaţi în el resturi de alimente sau orice fel de deşeuri solide.\n• Mortarul de ipsos sau de ciment rămas neutilizat în timpul lucrărilor de construcţie, reparaţie sau renovarea locuinţei nu are ce căuta în vasul de WC. Lăsaţi-l să se solidifice şi aruncaţi-l la gunoi.\n• La fel nu se recomandă de aruncat în canalizare cârpe, vată medicinală şi produse de igienă intimă. Fibrele lor fine se agaţă de neregularităţile pereţilor interni ai conductelor, facilitând formarea dopurilor.\n• În urma pregătirii mâncării, vasele murdare de grăsimi trebuie să fie spălate cu apa calda menajeră, în caz contrar, grăsimile, ajungând în conductele de canalizare, formează depuneri de grăsimi, iar secţiunea liberă a tubului se micşorează şi se înfunda mai uşor.\n• Uleiul alimentar, pe care îl folosiţi la gătit, vă poate înfunda instalaţiile sanitare, dacă îl aruncaţi în chiuvetă sau în WC. Uleiul uzat este unul dintre cei mai periculoşi poluanţi. În lipsa alternativelor, puneţi uleiul într-un recipient de metal, lăsaţi-l să se întărească şi apoi aruncaţi-l la gunoi.\n• Medicamentele nu le aruncaţi în toaletă sau în chiuvetă, pentru că substanţele chimice vor ajunge în apă.\n• Vopseaua pe bază de latex o puteţi arunca la gunoi, dacă o lăsaţi să se usuce complet. Vopseaua pe bază de ulei este însă indicat s-o duceţi la un centru care colectează deşeuri toxice.\n• Produsele cosmetice şi de igienă personală trebuie să ajungă exclusiv la gunoi, nu pe stradă, sub scara blocului ori în canalizare!\n• Resturile menajere nu trebuie aruncate prin scurgerea de la chiuvetă, ci la gunoi, în saci menajeri.\n\nÎn cazul reţelelor exterioare principiile de bază sunt aceleaşi. În urma desfundării coductelor exterioare, depunerile cele mai frecvente sunt (deşi nu ar trebuie să fie): grăsimile solidificate, detergenţii, bucăţile de lemn, cârpele, pungile şi flacoanele din material plastic, cărămizi, pietre, nisip, nămol şi resturi alimentare. Căminele de racord şi de vizitare sunt menite să asigure inspecţia şi întreţinerea reţelei. Niciodată să nu aruncaţi în ele pietre, moloz sau alte deşeuri.",
    "metadata": {
      "original_file": "Expresul_Ungheni_0394.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0242.html"
    }
  },
  {
    "title": "Caz șocant la Cornești. Casa unei familii cu 4 copii a fost distrusă în totalitate în urma a două incendii",
    "content": "Caz șocant în satul Cornești din raionul Ungheni. Casa unei familii cu 4 copii a fost distrusă în totalitate în urma a două incendii, iar una dintre versiuni este incendierea intenționată.\n\nPotrivit informațiilor oferite de către ofițerul de presă de la IGSU, Liliana Pușcașu, primul incendiu a izbucnit în seara de 14 iunie aproape de ora 21.00, într-o gospodărie din satul Cornești. La fața locului au intervenit două echipaje de pompieri, care în mai puțin de două ore, au reușit să domolească flăcările, scrie echipa.md.\n\nIncendiul a distrus în totalitate antreul locuinței, de 9 metri pătrați, dar și 60% din acoperișul casei de locuit. A doua zi dimineață, puțit după ora 07.00, pompierii au fost alertați despre un nou incendiu, la aceeași adresă. Și de această dată au intervenit două echipaje de pompieri.\n\nMai bine de o oră le-a luat salvatorilor lupta cu flăcările, iar în consecință, acoperișul casei, care și așa era grav afectat, a ars în totalitate.\n\nConform datelor oferite de către ofițerul de presă de la IP Ungheni, Cristina Vicol, fiind audiată de polițiști, proprietara locuinței le-ar fi declarat oamenilor legii că suspectează că ar fi vorba de o incendiere intenționată ce putea fi provocată de către un vecin, cu care femeia avea un conflict mai vechi. În prezent, oamenii legii examinează cazul pentru a confirma sau infirma această versiune.\n\nÎn locuința afectată de flăcări locuia o femeie și ai săi patru copii minori, de 8, 9, 10 și, respectiv 12 anișori. Persoanele care vor să ofere o mână de ajutor acestei familii, pot contacta proprietara casei la numărul 079 726 878.",
    "metadata": {
      "original_file": "Expresul_Ungheni_0117.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0491.html"
    }
  },
  {
    "title": "Două clustere din regiunea Ungheni și alte șapte din țară au fost certificate cu bronz de Uniunea Europeană",
    "content": "Clusterele „Dealurile Măgurii”, Bacifere și Mobilier din regiunea Ungheni, precum și clusterele VIA Cahul, Apicol și „Bacii Sudului” din regiunea Cahul, împreună cu micro-clusterele „Inima Nistrului”, „Herbafruct” și „Ovi-caprin Cimișlia-Basarabeasca”, au fost certificate cu bronz (ECEI Bronze Label „Striving for Cluster Excellence”) de către Secretariatul European pentru Analiza Clusterelor. Cele nouă clustere au în total peste 235 de membri și au fost create în anii 2022-2023, cu susținerea Programului Naţiunilor Unite pentru Dezvoltare (PNUD), Uniunii Europene și Guvernului Elveției.\n\nDesemnarea a avut loc la conferința internațională „Clusters Meet Regions”, desfășurată în această lună în premieră în ţara noastră, transmite moldpres.md.\n\nCertificarea cu bronz facilitează accesul la oportunităţi de colaborare cu clustere din Uniunea Europeană, la parteneriate şi dezvoltarea de proiecte comune. Astfel, se va stimula dezvoltarea economică locală și fortifica reziliența comunităților prin sprijinirea antreprenoriatului local, atragerea de investiții și generarea de noi locuri de muncă.\n\nCele nouă clustere au în total peste 235 de membri și au fost create în anii 2022-2023, cu susținerea Programului Naţiunilor Unite pentru Dezvoltare (PNUD), Uniunii Europene și Guvernului Elveției.\n\n„Conferința ‘Clusters Meet Regions’ din Chișinău, prima din toate timpurile pe care Comisia Europeană o organizează într-o țară din afara UE, precum și cele 9 medalii de bronz obținute de clusterele din Moldova, reprezintă o recunoaștere a unui început strălucitor. Urmează urcușul greu spre excelență pe care partenerii de dezvoltare ar trebui să-l susțină în continuare pentru a culege roadele unora dintre cele mai bune programe de susținere a clusterelor la nivel mondial pe care le implementează la momentul actual”, a menționat Daniel Coșniță, președinte CLUSTERO.\n\nPotrivit lui Alexandru Covali, managerul Clusterului Mobilier din regiunea Ungheni, prin concentrarea resurselor și expertizei, clusterizarea transformă provocările locale în oportunități globale pentru industria mobilierului. „Grație suportului continuu al PNUD Moldova și Uniunii Europene, Clusterul Mobilier a trecut la un nou nivel, iar certificarea Bronz pe care am obținut-o subliniază angajamentul nostru ferm în dezvoltarea și progresul pe care ni-l asumăm”, a subliniat Alexandru Covali.\n\nÎncepând cu 2019, PNUD Moldova și partenerii săi – Uniunea Europeană, Suedia, Elveția, Marea Britanie – a susținut formarea a 17 clustere. Aceste eforturi contribuie la dezvoltarea economică locală, precum și la integrarea Moldovei în rețelele internaționale de afaceri.\n\nPrintre domeniile susținute de PNUD se numără: zootehnie, horticultură, turism și industrie. În total, PNUD și partenerii săi investesc 4,8 milioane de dolari americani în dezvoltarea clusterelor de pe întreg teritoriul țării (inclusiv stânga Nistrului).\n\nUn cluster de afaceri este o concentrare geografică de întreprinderi interconectate, furnizori și instituții asociate într-un anumit domeniu. Se consideră că clusterele cresc productivitatea cu care companiile pot concura, la nivel național și global.",
    "metadata": {
      "original_file": "Expresul_Ungheni_0052.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0184.html"
    }
  },
  {
    "title": "Un unghenean este bănuit de păstrarea și procurarea ilegală a drogurilor",
    "content": "Un unghenean, în vârstă de 39 ani, este bănuit de procurarea și păstrarea ilegală a drogurilor. Cu această ocazie ofițerii de investigații din cadrul Direcției regionale VEST, în comun cu colegii lor din Inspectoratul de Poliție Ungheni, au descins percheziții la domiciliul tânărului moldovean, se menționează într-un comunicat .\n\nPotrivit sursei citate, gospodăria acestuia este amplasată în municipiul Ungheni, au fost depistate și ridicate circa 50 gr de substanță vegetală uscată de culoare verde și miros specific de Canabis, un aparat confecționat artizanal compus din două sticle de masă plastică pentru consumul drogurilor și un cartuș de luptă calibru 5,45 mm. Cercetările pe caz continuă, persoana fiind documentată în stare de libertate.\n\nDin informațiile inițiale, la începutul lunii decembrie curent, a parvenit o informație operativa în privința unui bărbat de 39 de ani, din Ungheni, precum că păstrează și consumă droguri, precursori, etnobotanice sau a analogilor acestora.",
    "metadata": {
      "original_file": "Expresul_Ungheni_0402.html"
    }
  },
  {
    "title": "Talentați scriitori de pe ambele maluri de Prut s-au strâns în brațe la Ungheni",
    "content": "Un eveniment de zile mari s-a ținut sâmbătă, 28 noiembrie 2023, în Sala mică a Palatului de Cultură din Ungheni. Scriitori de la noi, dar și din România, actori și pictori, oameni de creație, s-au reunit într-o Gală a premianților Concursului Internațional de Creație Literară a Românilor de Pretutindeni ,,Începe ziua cu Ana!”, ediția a I-a, 2023.\n\nProfund emoționat, ungheneanul Victor Cobzac, maestru în Artă, care este și autorul Festivalului de poezie ,,Începe ziua cu Ana!”, a început cu o alocuțiune copleșitoare, care a stors lacrimi și a răscolit sufletele celor de față. ”Ea este astăzi printre noi/ Aud și cum respiră o Ană ce s-a logodit cu veșnicia…”, a șoptit scriitorul în fața invitaților care țineau în mâini câte o lumânare aprinsă în memoria poetei Ana Podaru, plecată la ceruri la nici 45 ani, la începutul lunii octombrie 2019.\n\nLa evenimentul binecuvântat de părintele a poposit și o delegație de poeți români, membri ai Societății Apollon-România, în frunte cu președintele George Călin, Ambasador Cultural Convenţia ONU-Geneva, precum și mulți alți autori de pe ambele maluri de Prut. Cu toții au lăudat abnegația lui Victor Cobzac, care a spus din debutul evenimentului că deși nu s-a întâlnit niciodată fizic cu Ana Podaru, a cunoscut-o de la distanță, ținând legătura cu ea pe cale virtuală. ”Era Omul cu care puteam să discut pe orice temă, ne-am înțeles de minune, fără a ne cunoaște, fără a discuta, ne-am scris și asta deja e un material bogat la care am a mă întoarce și a încerca să pun în albul foii ceva care nu mă lasă în pace…” – sunt vorbele artistului plastic și poetului Victor Cobzac.\n\nEvenimentul, care a durat puțin peste trei ore, a fost presărat cu poezie, cu veritabile momente artistice, cu melodii de suflet și amintiri. Atât trofeul festivalului, cât și primele trei locuri, s-au îndreptat spre autorii de peste Prut – Ștefan Doroftei-Doimăneanu (trofeul), Voica Rusu (locul I), Mariana Moga (locul II) și Violeta Petre (locul III). Celelalte premii speciale: ”vor ține mai departe vie flacăra unor Oameni de pe ambele maluri de Prut și de diverse profesii, care au urcat în cer să-i țină de urât Anei, reușind să lase urme adânci în profesiile de care și-au legat toată viața”, a ținut să precizeze autorul festivalului, tot el și președinte Apollon-Ungheni.\n\nÎntr-o adresare pe facebook, scriitoarea Roxelana Radu a mulțumit artistului gazdei pentru că a creat poduri între atâția autori talentați: ”Un eveniment deosebit, care va rămâne în amintirea tuturor prin mesajul său, încărcătura emoțională, și participarea de anvergură. A fost Lecția de Umanitate pe care ai ținut-o în direct. Și cu care ai sfidat uitarea și nepăsarea. Pentru o clipă, Lumea s-a oprit în loc. Și și-a adus aminte că nu suntem nimic altceva decât Oameni. Și pentru asta, ți se cuvin aprecieri, prețuire și respect!”\n\nÎn ajunul galei premianților, la 27 octombrie, Ana Podaru, medic de profesie, ar fi împlinit 49 de ani, dacă nu ar fi cedat lupta cu cancerul. Cu gândul la ea, toți cei care au cunoscut-o în viața reală, sau prin intermediul poemelor pe care le-a lăsat în urma sa, au înălțat spre ceruri rugi, gânduri luminoase și cuvinte de înaltă prețuire.\n\nLa rândul său, scriitorul Vasile Bele, Președinte Aria ASCIOR Maramureș, a apreciat gala premianților de la Ungheni ca fiind un eveniment de o intensitate aparte: ”Mulțumesc, Ana Podaru, convins că ne-ai ocrotit și ne ocrotești, de-acolo, din Ceruri, dintre stele și îngeri! A fost o lecție de prietenie și de literatură – impecabil organizat totul”.\n\nToată admirația publicului s-a îndreptat către Antologia proaspăt scoasă de sub tipar – „Începe ziua cu Ana”, apărută la Editura Ro.cart, 2023. Evenimentul a culminat cu lansarea volumului de versuri creștine „Ruga Luminii”, semnat de scriitorul Aurelius Belei din România, dar și cu lansarea monografiei ”2 mai Istorie și Civilizație”, semnată de Ștefan Doroftei-Doimăneanu, ambele apărute la aceeași editură Ro.cart, 2023, și a romanului „ÎMPREUNĂZBOR”, autori: Roxelana RADU, Buzău, România și Victor COBZAC (VicCo), Ungheni, Basarabia.\n\n”Umila mea ființă de pre pământ și Ana Podaru din Ceruri vă mulțumim la toți cu inima bolnavă de poezie!” – a fost mesajul lui Victor Cobzac pentru toți împătimiții de metafore care i-au fost alături.",
    "metadata": {
      "original_file": "Expresul_Ungheni_0286.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0350.html"
    }
  },
  {
    "title": "Foto / Explorarea istoriei locale. Tinerii din Ungheni au descoperit locuri noi, pe itinerarul Valea Mare - Ungheni",
    "content": "Peste 50 de tineri curajoși și pasionați de istorie și călătorii, din diferite instituții de învățămât din municipiul Ungheni, însoțiți de profesorii de istorie s-au aventurat vineri, 10 noiembrie, într-o drumeție pedestră pe itinerarul Valea Mare – Ungheni.\n\nDrumeția, intitulată sugestiv „Outdoor – Tineri Curajoși și Călători”, activitate organizată de Asociația Obștească „Făclia”, a implicat o serie de popasuri în locuri semnificative, precum „Câmpia Țuțora”, „Curtea boierească Constantin Moruzzi”, Biserica „Sfântul Nicolae” din cartierul Dănuțeni, unde se află cavoul prințului Constantin Moruzzi, Gara Internațională, Fabrica de Ceramică, Muzeul de Istorie și Etnografie și Liceul Teoretic Mihai Eminescu.\n\nPe parcursul lunii octombrie, grupul de tineri și experții locali în persoana lui Vasile Iucal Corneliu Prepeliță, au realizat o cercetare locală și s-au documentat cu privire la patrimoniul imaterial local din raionul Ungheni.\n\nUlterior, aceștia au co-creat un traseu de drumeții prin descrierea și explicarea obiectelor, locurilor semnificative de pe acest traseu. „Mă bucură inițiativa de a fi organizată o astfel de drumeție. Ține de datoria noastră de a promova istoria locală în toate aspectele sale. Traseul drumeției este bogat în conținut istoric. În urma acestei drumeții, sper că elevii vor acumula cunoștințe noi despre istoria locală a comunei Valea Mare și a municipiului Ungheni.”, a menționat Corneliu Prepeliță, profesor de istorie.\n\nPunctul de pornire a drumeției a fost de la biblioteca „Eugenia Moisa” din comuna Valea Mare, raionul Ungheni și a inclus 7 puncte turistice. De la Vera Antoci, bibliotecara bibliotecii „Eugenia Moisa”, tinerii s-au familiarizat cu variantele legendelor asupra denumirii localității, dar și diferite informații legate de localitatea Valea Mare, de Casa de Cultură și biblioteca ce se află în incinta instituției culturale.\n\nGhizii drumeției au fost chiar elevii, care au pregătit informații și le-au prezentat în fața celorlalți, la fiecare popas efectuat. „Sunt pasionată de istorie, îndeosebi de istoria locală. Sunt o fire curioasă și dornică de a descoperi ce nou, mai ales dacă este legat de comunitatea în care locuiesc. Dacă perimetrul orașului Ungheni îmi este cunoscut cât de cât, atunci ce ține de Valea Mare, pot spune că am rămas impresionată de ceea ce am descoperit și aflat. Îmi doresc foarte mult ca informațiile istorice legate de Ungheni să fie cunoscute la o scară mai largă și să fie promovate în comunitate.”, a menționat Siuzanna Bucica, elevă și ghid în cadrul drumeției.\n\n„Chiar nu m-am așteptat ca, într-un timp atât de scurt, să parcurgem atâtea obiective turistice, cu o încărcătură istorică majoră. Mi-a plăcut foarte mult punctul de plecare, mai ales că nu am fost niciodată în acea comună, dar și popasurile pe care le-am făcut până a ajunge în Ungheni. Deși, o bună parte de drum am parcurs-o pe jos, nu simt oboseala, ci din contra, am încă destulă energie pentru a mai explora și alte obiective. Tare sper că vor mai fi organizate astfel de drumeții și care mă voi alătura neapărat.”, a mai subiniat Valeria Martîniuc, o participantă.\n\nFiecare tânăr participant a primit carnetul călătorului în care va putea nota călătoriile pe care le va face pe parcursul acestui an, cât și a anului viitor. „Astfel, tinerii vor documenta și vor păstra amintiri despre locurile vizitate, oamenii întâlniți și aventurile trăite.”, a subliniat Angela Ciocîrlan, președinta Asociației Obștești „Făclia”, după care a adăugat: „Ulterior, urmează etapa în care tinerii vor prezenta informațiile descoperite și reflecțiile lor, precum și harta co-creată de ei, care include cele 7 popasuri, astfel încât să putem transmite mai departe descoperirile noastre celor interesați.”.\n\nActivitatea „Outdoor – Tineri Curajoși și Călători” este parte a proiectului „Alege să fii tânăr ambasador în Ungheni”, implementat de Asociația Obștească „FĂCLIA”, în parteneriat cu Primăria municipiului Ungheni și Direcția Educație Ungheni, în cadrul Programului „Ungheni Capitala Tineretului din Republica Moldova 2023”, finanțat de Agenția Națională pentru Tineret, Program Național al Ministerul Educației și Cercetării al Republicii Moldova.",
    "metadata": {
      "original_file": "Expresul_Ungheni_0269.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0215.html"
    }
  },
  {
    "title": "Locuitorii satelor Florițoaia Veche, Grozasca și Florițoaia Nouă beneficiază de iluminat public stradal modern",
    "content": "La un an de la implementarea proiectelor de renovare a rețelei de iluminat public din comuna Florițoaia Veche, raionul Ungheni, locuitorii și administrația publică locală se arată mulțumiți de impactul pozitiv al acestor inițiative guvernamentale asupra comunității, scrie Oficiul Național de Dezvoltare Regională și Locală (ONDRL). Oficiul Național de Dezvoltare Regională și Locală (ONDRL).\n\nPotrivit primarului, Dumitru Frasin, proiectele au adus îmbunătățiri semnificative în calitatea vieții, contribuind la creșterea siguranței și confortului în localitate. De asemenea, noul sistem ajută la reducerea consumului de energie, ceea ce a determinat o scădere a cheltuielilor bugetare.\n\n„Prin cele două proiecte implementate, gradul de acoperire cu iluminat stradal în comuna noastră s-a extins semnificativ. În prezent avem o acoperire de aproximativ 70%. Ne dorim ca, prin Programul „Satul European”, ediția a II-a, să obținem finanțare, astfel încât să putem asigura în totalitate satele comunei Florițoaia Veche cu iluminat stradal modern. Este demn de menționat că aceste programe guvernamentale vin să îmbunătățească infrastructura locală și să creeze un mediu de trai sigur și confortabil pentru toți cetățenii”, a adăugat primarul.\n\nAmintim că, prin Programul Național „Satul European”, ediția I, comuna Florițoaia Veche, din raionul Ungheni, a implementat un amplu proiect de renovare a rețelei de iluminat public. Atunci a fost reabilitată o rețea de iluminat cu o lungime de aproximativ 12 km, instalați 43 de piloni și 423 de corpuri de iluminat stradal. Guvernul Republicii Moldova a investit în jur de 2,7 milioane de lei, prin Fondul Național pentru Dezvoltare Regională și Locală. Pentru realizarea proiectului, localitatea a contribuit cu aproximativ 30 de mii de lei.\n\nTotodată, prin Programul Național „Satul European Expres”, în satul Grozasca a fost renovată rețeaua de iluminat public pe o lungime de 2,2 km, fiind instalate 62 de corpuri de iluminat și 22 de piloni. Valoarea proiectului este estimată la aproximativ 454 de mii de lei, dintre care aproximativ 450 de mii de lei au fost alocați din Fondul Național pentru Dezvoltare Regională și Locală, iar circa 5 mii de lei reprezintă contribuția APL-ului.\n\nAngajații Oficiului Național de Dezvoltare Regională și Locală au efectuat vizite de monitorizare a proiectelor de modernizare a sistemelor de iluminat public stradal în cele trei localități din raionul Ungheni, precum și în satele Izvoare și Pârlița din raionul Fălești, la un an de la implementarea acestora.\n\nÎn cadrul vizitelor de monitorizare ex-post, specialiștii ONDRL au constatat că proiectele respective sunt menținute în stare operațională, iar administrația publică locală asigură durabilitatea acestora, impactul asupra grupurilor țintă fiind atins.\n\nPrin programele naționale ” Satul European”, prima ediție și ” Satul European Expres”, au fost implementate 109 proiecte care au permis construcția a aproximativ 600 de kilometri de rețele de iluminat public stradal modern în 145 de localități, cu o populație de peste 234 de mii de locuitori.",
    "metadata": {
      "original_file": "Expresul_Ungheni_0140.html"
    }
  },
  {
    "title": "Instanța va interzice ieșirea copilului din țară, dacă există risc de reținere ilicită",
    "content": "Instanțele de judecată vor putea lua măsuri suplimentare de protecție a copilului, cum ar fi ridicarea pașaportului sau interzicerea temporară a ieșirii din țară, atunci când există riscuri de reținere ilicită. Parlamentul a votat în lectură finală măsurile cu privire la protecția specială a copiilor împotriva deplasării în străinătate sau reținerii ilicite, transmite IPN.\n\nInițiativa legislativă reglementează întreaga procedură de gestionare a cazurilor de deplasare în străinătate sau reținere ilegală a copilului. Proiectul introduce competențe clare pentru Ministerul Muncii și Protecției Sociale, ceea ce îi va permite instituției să întreprindă măsuri pentru localizarea copilului deplasat în străinătate sau reținut ilicit, prevenirea de noi pericole, asigurarea înapoierii de bună voie a copilului, deschiderea unei proceduri judiciare sau administrative, acordarea asistenței juridice garantate de stat etc.\n\nDocumentul include prevederi referitoare la exercitarea dreptului de vizitare a copilului atât în Republica Moldova, cât și vizitarea prin deplasarea copilului peste hotare. Noua legislație va permite autorităților naționale să colaboreze mai eficient cu instituțiile internaționale în privința verificării condițiilor în care are loc vizita pentru a asigura întoarcerea copilului în țară.\n\n„Proiectul de lege abordează problema răpirii internaționale de copii, cu vârsta de până la 16 ani. Acesta acordă prioritate bunăstării și drepturilor copiilor. Astfel, se urmărește protejarea copiilor de efectele dăunătoare ale răpirii și asigurarea înapoierii lor în statul reședinței obișnuite, în cadrul unor proceduri rapide”, se menționează în nota informativă a inițiativei legislative.",
    "metadata": {
      "original_file": "Unghiul_0096.html"
    }
  },
  {
    "title": "Oferte false de sărbători. Crește numărul escrocheriilor bancare",
    "content": "Poliția avertizează că escrocheriile bancare iau amploare în perioada sărbătorilor de iarnă. Astfel, oamenii legii vin cu o serie de recomandări pentru a ajuta cetățenii să evite fraudele, transmite IPN.\n\nPentru a nu cădea în capcana infractorilor, se recomandă precauție maximă în cazul mesajelor suspecte. Cetățenii sunt rugați să nu răspundă niciodată la mesaje sau e-mailuri care solicită parolele, numerele de cont sau PIN-ul.\n\nÎnainte de a oferi date personale sau bancare, este important ca utilizatorii să se asigure că discută cu un reprezentant autentic al băncii sau al unui alt serviciu financiar.\n\nDe asemenea, este importantă verificarea sistematică a activității contului și evitarea ofertelor care, inițial, par avantajoase, or escrocii propun oferte, – premii mari, împrumuturi ușoare sau reduceri semnificative.\n\nÎn cazul în care cineva a căzut în capcana infractorilor, se recomandă apelarea de urgență la 112 și la unitatea bancară.",
    "metadata": {
      "original_file": "Unghiul_0583.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0079.html"
    }
  },
  {
    "title": "Tinerii makeri din Ungheni au confecționat decorațiuni inteligente pentru Crăciun la makeathonul local",
    "content": "Anul 2024 la Biblioteca Publică Raională „Dimitrie Cantemir” din Ungheni s-a încheiat cu makeathonul local „Decorațiuni inteligente pentru Crăciun”. Acesta a reunit tineri pasionați de tehnologie și design din patru regiuni ale Moldovei: Chișinău, Bălți, Cahul și Ungheni.\n\nEvenimentul a fost organizat de Asociația Națională a Companiilor din Domeniul TIC (ATIC) și Clubul Tinerilor Makeri (CTM), cu sprijinul Fundației Servicii de Dezvoltare din Liechtenstein (LED Moldova) și a avut drept scop dezvoltarea abilităților tehnice și practice ale celor 60 de participanți, încurajând lucrul în echipă și utilizarea tehnologiilor moderne pentru a crea prototipuri inovatoare de decorațiuni de Crăciun.\n\n„Makeathonul local din acest an a fost o oportunitate excelentă pentru tinerii din instituțiile de învățământ profesional tehnic de a-și testa abilitățile de inovare și de a dezvolta proiecte și produse unice, aplicând cunoștințele acumulate și colaborând în echipă. Astfel de inițiative contribuie la consolidarea competențelor practice ale tinerilor, pregătindu-i pentru provocările și oportunitățile pieței muncii în sectorul tehnologiilor”, a declarat Irina Oriol, directoarea executivă ATIC.\n\nLa Clubul Tinerilor Makeri din Ungheni, 16 participanți au demonstrat abilitățile dobândite la cursuri, colaborând în patru echipe: Magic Print, Campionii, Erudiții și Fracțiunea Frost . Provocarea lor a fost să creeze decorațiuni de Crăciun care să îmbine estetica, funcționalitatea și tehnologiile moderne.\n\n„Makeathonul dedicat decorațiunilor de Crăciun organizat în cadrul Clubului Tinerilor Makeri din Ungheni a avut un impact semnificativ asupra comunității locale, promovând creativitatea și inovația prin utilizarea tehnologiilor moderne. Totodată, acesta a consolidat legăturile dintre tinerii cu interese comune, dezvoltând spiritul practic al lucrului în echipă și creând o atmosferă magică pentru sărbătorile de iarnă”, a menționat Cristina Turcu, coordonatoarea Clubului Tinerilor Makeri Ungheni.\n\nMakeathonul nu a fost doar o competiție, ci o experiență transformatoare. Participanții au dezvoltat competențe esențiale precum lucrul în echipă, gândirea critică și rezolvarea problemelor, transformând idei abstracte în proiecte tangibile.\n\nMarian Gorincioi, unul dintre participanți, a împărtășit cu entuziasm proiectul său. „Am demonstrat că inovația și colaborarea pot transforma idei curajoase în soluții practice cu impact real. Această experiență ne motivează să continuăm participarea și la alte evenimente marca CTM”, a menționat el.\n\n„Makeathonul local a fost o oportunitate excelentă pentru tineri de a colabora și de a aplica cunoștințele acumulate, responsabilitatea și creativitatea. Această experiență contribuie la dezvoltarea personală, pregătindu-i pentru provocările vieții de zi cu zi”, a adăugat și Natalia Boghean, mentor la CTM Ungheni.\n\nNOTĂ: Clubul Tinerilor Makeri este un proiect inovator care oferă acces gratuit la tehnologii moderne și oportunități educaționale unice tinerilor din școli profesionale, colegii și centre de excelență. Activitățile includ cursuri de electronică, imprimare 3D, robotică, programare și multe altele, susținute în cele patru locații ale Clubului: Chișinău, Bălți, Cahul și Ungheni.\n• Locul I – Fracțiunea Frost: „Lampa cu Foc”, o lampă de masă cu un design elegant, realizată cu imprimantă 3D, decupator laser și benzi LED, integrate cu plăci Arduino pentru funcționalitate inteligentă.\n• Locul II – Erudiții: O căsuță muzicală interactivă, cu un sistem audio integrat, care a creat o atmosferă festivă unică.\n• Locul III – Campionii: Un brad de Crăciun cu decorațiuni imprimate 3D și iluminat spectaculos cu benzi LED.\n• Locul IV – Magic Print: O sanie parcată lângă un brăduț, cu decorațiuni realizate prin imprimare 3D, evocând magia sărbătorilor.",
    "metadata": {
      "original_file": "Expresul_Ungheni_0005.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0429.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0346.html"
    }
  },
  {
    "title": "Ungheni - un punct important pe harta interactivă a Planului de Reconstrucție a Infrastructurii",
    "content": "Peste 90 de proiecte investiționale de reconstrucție a infrastructurii din Republica Moldova încadrate în cinci priorități strategice pot fi vizualizate pe harta interactivă a Planului de Reconstrucție a Infrastructurii din Moldova, elaborat de Ministerul Infrastructurii și Dezvoltării Regionale (MIDR).\n\nPe această hartă se află și raionul Ungheni, conform acesteia vor fi reabilitate traseul Ungheni-Chișinău cu o distanță de aproximativ 100 km și cu costuri necesare pentru lucrările de construcție estimate la 1,1 miliarde de euro, podul de peste râul Prut care va face legătura dintre Ungheni (MD)- Ungheni (RO), reconstrucția căii ferate pe traseul Chișinău- Ungheni și traseul Vălcineț- Ocnița- Bălți-Ungheni și reconstrucția terminalului de la Berești costurile sunt estimate la circa aproximativ 70 de milioane de euro. De asemenea municipiul Ungheni este inclus și la capitolul Dezvoltare Urbană, costurile pentru implementarea proiectelor se estimează la suma de aproximativ 31 milioane de euro. Totodată va fi modernizat transportul interurban și rețelele de apă și canalizare.\n\nPotrivit lui Andrei Spînu, ministru al Infrastructurii și Dezvoltării Regionale, cele cinci priorități strategice de reconstrucție a Moldovei țin de infrastructura rutieră, infrastructura feroviară și portuară, infrastructura rețelelor de aprovizionare cu apă și canalizare, dezvoltare regională și rurală, precum și modernizarea transportului interurban. Spînu a menționat că valoarea totală estimată a proiectelor de reconstrucție a Moldovei este de circa 15 miliarde de euro.\n\nHarta interactivă, dezvoltată cu suportul Agenţiei SUA pentru Dezvoltare Internaţională (USAID) prin intermediul programului Reforme Instituționale și Structurale în Moldova, a fost prezentată de Guvernul Moldovei partenerilor internaționali în cadrul ediției a patra Platformei de Suport pentru Moldova, desfășurată recent la Chișinău. „Harta https://msp.gov.md reprezintă o platformă online unde pot fi vizualizate detaliile privind proiectele prioritare de reconstrucție a drumurilor, căilor ferate, podurilor, rețelelor de apă și canalizare, modernizarea transportului interurban, precum și infrastructurii aeroportuare și portuare de stat etc. Această platformă, disponibilă în limbile română și engleză, și accesibilă tuturor persoanelor interesate, servește drept un instrument important de vizualizare a proiectelor de infrastructură în identificarea și în atragerea de fonduri pentru proiectele de reconstrucție a infrastructurii Moldovei”, indică USAID.\n\nRealizarea planului de reconstrucție a infrastructurii Moldovei are stabilite două repere – 2030 și 2050, iar implementarea acestor proiecte vor ajuta Moldova să se conecteze cu Uniunea Europeană și să impulsioneze dezvoltarea economică a țării, însă vor avea un impact și asupra Ucrainei, datorită îmbunătățirii rețelei de transport ca parte a coridoarelor de solidaritate dintre Ucraina și Moldova.",
    "metadata": {
      "original_file": "Expresul_Ungheni_0290.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0203.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0080.html"
    }
  },
  {
    "title": "Elevii de la liceul „Mihai Eminescu” din Ungheni au aflat mai multe despre educația financiară",
    "content": "Pe 16 aprilie, Campania Națională de Educație Financiară a ajuns și la Liceul Teoretic „Mihai Eminescu” din municipiul Ungheni, cel mai mare liceu din oraș cu circa 1300 de elevi, și cel mai eficient energetic grație unui proiect finanțat de Uniunea Europeană, a fost gazda unei noi sesiuni informative de educație financiară, organizată în cadrul campaniei cu scopul de a familiariza tinerii cu informații practice și actuale privind principalele concepte din sectorul financiar, astfel încât aceștia să poată lua decizii responsabile în acest sens.\n\n„În cadrul sesiunii, am avut deosebita plăcere de a interacționa cu peste 80 de elevi ai claselor liceale care au manifestat un interes sporit de a cunoaște în detaliu structura sistemului financiar”, spune Adrian Lupușor, director executiv al Expert-Grup. Acesta le-a vorbit elevilor despre subiecte de mare interes privind interacțiunea populației cu sectorul financiar precum: inflația, creditele, economiile și investițiile, asigurarea auto, plățile fără numerar și riscurile financiare.\n\nParticipanții la sesiune au avut oportunitatea de a interacționa cu expertul, adresând întrebări și împărtășind experiența lor cu sectorul financiar. Feedback-ul primit a fost extrem de pozitiv, mulți elevi exprimându-și aprecierea pentru claritatea informațiilor prezentate și utilitatea acestora în viața de zi cu zi.\n\nCampania Națională de Educație Financiară este adresată tuturor cetățenilor, indiferent de vârstă și ocupație și își propune să intensifice eforturile de educație financiară în societate. Aceste sesiuni informative au drept scop principal să ofere informații practice, actuale din domeniul financiar și să stimuleze conștientizarea importanței gestionării responsabile a finanțelor personale și a protecției financiare.\n\nSesiunea informativă s-a desfășurat în cadrul Campaniei Naționale de Educație Financiară implementată de Banca Națională a Moldovei și Expert-Grup, cu sprijinul proiectului USAID Moldova „Reforme Instituționale și Structurale în Moldova” (MISRA) Moldova PRO Reforme.",
    "metadata": {
      "original_file": "Expresul_Ungheni_0156.html"
    }
  },
  {
    "title": "Un bărbat din raionul Ungheni a fost condamnat la închisoare după ce acum cinci luni și-a omorât soacra",
    "content": "În scurt timp, aceasta a fost preluată de medici și transportată la spital, unde a decedat a doua zi.\n\nFiind audiat, bărbatul a declarat că nu intenționa să-și omoare soacra. Acesta a menționat că era beat și nu cunoaște de ce a recurs la acest pas.\n\nSoția condamnatului a declarat în fața instanței că în acea zi mama sa a chemat-o la masă. După ce au mâncat, în bucătărie a intrat bărbatul care i-a reproșat victimei de ce nu a fost chemat și el, la care ea a spus că nu cunoștea că acesta este acasă. Răspunsul nu i-a fost pe plac individului și între cei doi s-a iscat o ceartă.\n\nDe menționat că, anterior, bărbatul a fost condamnat la 4 ani de închisoare cu suspendare pentru că și-a agresat fizic soția. Astfel, prin cumul de sentințe, acesta a fost condamnat la 15 ani de detenție.\n\nSentința nu este definitivă și poate fi atacată la Curtea de Apel Bălți în decurs de 15 zile.",
    "metadata": {
      "original_file": "Expresul_Ungheni_0013.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0595.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0311.html"
    }
  },
  {
    "title": "Un unghenean a rămas fără mașină în vama Sculeni. Care este motivul",
    "content": "La trecerea frontierei de stat un unghenean a rămas fără mașină, după ce s-a descoperit că este dată în urmărire internațională de către autoritățile belgiene.\n\nPotrivit informațiilor , pe data de 5 ianuarie, în jurul orei de 21:40, pe pista de control s-a prezentat un locuitor al municipului Ungheni, în vârstă de 42 de ani. Acesta conducea un Peugeot partner, înmatriculat în Belgia, fabricat în anul 2021. La verificarea documentelor și procesarea informației în baza de date INTERPOL, polițiștii de frontieră din cadrul punctului de trecere Sculeni au depistat că mașina figurează ca fiind căutată de belgieni.\n\nÎn declarații, ungheneanul bănuiește că motivul ar fi nesiguranța din partea vânzătorului mașinii, deoarece i-au expirat documentelor belgiene și vânzătorul ar fi crezut că nu va mai achita pentru autovehicul.\n\nPână la elucidarea circumstanțelor pe caz, mașina a fost indisponibilizată pe teritoriul SPF Sculeni.",
    "metadata": {
      "original_file": "Expresul_Ungheni_0228.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0604.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0254.html"
    }
  },
  {
    "title": "Ghișeul Unic de Informare și Prestări Servicii în cadrul Primăriei municipiului Ungheni își va începe în curând activitatea",
    "content": "Ghișeul Unic de Informare și Prestări Servicii în cadrul Primăriei municipiului Ungheni a fost instituit. O decizie în acest sens a fost adoptată de către Consiliul Municipal în ședința din 31 martie. Totodată, a fost adoptat și Regulamentul, Organigrama și Manualul Operațional al Ghișeului.\n\nUrmează ca primarul să aprobe lista serviciilor ce vor fi prestate aici, procedurile de interacțiune cu solicitanții și modalitățile de prestare a serviciilor publice.\n\nCert este faptul că, datorită acestui Ghișeu, oamenii nu vor mai trebui să meargă din birou în birou pentru a-și soluționa problemele. Specialiștii de aici îi vor îndruma, îi vor asista și îi vor ajuta să obțină informațiile sau actele de care au nevoie.\n\nÎn caz de necesitate, vor fi invitați specialiștii Primăriei, care vor explica solicitantului și îi vor ajuta să-și rezolve problema.\n\nPrintre obiectivele Ghișeului Unic se numără: eficientizarea procesului de interacțiune a cetățenilor cu autoritatea publică locală, a procesului de prestare a serviciilor publice și obținere a actelor permisive, creșterea nivelului de informare și participare a cetățeanului la procesul de administrare publică.\n\nÎn sarcinile acestui Ghișeu vor intra: eliberarea actelor permisive sau altor acte emise de autoritatea publică locală, în limitele competențelor sale funcționale; informarea și consultarea cetățenilor; recepționarea și distribuirea solicitărilor și petițiilor; reprezentarea intereselor solicitanților în fața altor autorități/entități; menținerea și perfecționarea constantă a relațiilor între alte autorități/entități implicate în serviciile acordate de autoritatea publică locală; evidența și analiza primară a serviciilor prestate.\n\nViitorii angajați al Ghișeului Unic au fost în deplasări de serviciu, pentru a studia activitatea unor Ghișeuri Unice similare, au fost instruiți deja cum să-și îndeplinească sarcinile de serviciu.\n\nGhișeul Unic a fost amenajat la parterul Primăriei municipiului Ungheni, fiind create toate condițiile necesare atât pentru angajați, cât și pentru cetățeni, solicitanții de servicii publice. Orarul de lucru al acestuia va fi identic cu orarul de lucru al primăriei.\n\nDe notat că și Ghișeul Unic, și materialele de organizare și funcționare au fost realizate în cadrul Programului „EU4Moldova: regiuni cheie”, finanțat de UE și implementat de PNUD și UNICEF Moldova.\n\nÎn scurt timp, Ghișeul Unic de Informare și Prestări Servicii va fi inaugurat oficial și își va începe activitatea propriu-zisă.",
    "metadata": {
      "original_file": "Expresul_Ungheni_0382.html"
    }
  },
  {
    "title": "Metode noi educative în formarea elevilor în școală",
    "content": "La sfârșitul lunii august unghenenii au avut oportunitatea să participe la conferința „Starea de bine în școli”, susținută de Simona Baciu, un deschizător de drumuri în educație, Președinte și Fondator al Transylvania College, una dintre cele mai respectate școli din lume, unde învață elevi de pe șase continente. Evenimentul a avut loc grație colaborării orașele înfrățite Cluj-Napoca, România și municipiul Ungheni, Republica Moldova.\n\nSimona Baciu a adus exemple concrete, metode și tehnici de lucru cu elevii în școală, având la bază cărțile „Profesorul din tine” și „100 de exerciții pentru a trăi în prezent”, lucrare considerată una de căpătâi în procesul educativ la capitolul crearea stării de bine pentru elevi și profesori în școală. „Această culegere conține 100 de exerciții de respirație, meditație, concentrare și reflecție, prin care practicându-le, profesorul va deveni conștient de sine, de valorile și calitățile sale, înțelegând situațiile în care se află. Va învăța tehnici pentru a trăi în momentul prezent, care vor ajuta profesorii să-și recapete energia în momentele dificile din timpul unei zile și să descopere cum ar trebui acesta să se înțeleagă mai bine pe sine, să-și asculte gândurile, să-și înțeleagă emoțiile și să facă alegeri conștiente pentru starea de bine, a sa și a elevilor săi”, a menționat moderatoarea evenimentului. \n\n Prezentă la întâlnire, Natalia Moldovan, Consul Onorific al Republicii Moldova la Cluj-Napoca a menționat despre importanța acestor instruiri în procesul educativ-instructiv în instituțiile de învățământ de oriunde. „Starea de bine trebuie văzută ca un pilon al carierii didactice, căci emoțiile pozitive joacă un rol deosebit în dezvoltarea personalității elevului. Ea are un impact destul de mare asupra bunăstării emoționale și sociale, fapt ce ajută elevii să învețe cu mai multă dragoste și dedicație”, a relatat aceasta. \n\n Profesorii au avut parte nu numai de suport teoretic, dar și de metode practice, fiind încadrați în diferite exerciții ce fac parte din multiplele forme de lucru cu elevii, care presupun transmiterea reciprocă a emoțiilor pozitive pentru o stare de bine în școală. „Emoțiile pozitive trăite în școală sunt direct proporționale cu succesul școlarilor și bunăstarea întregii comunități. De aceea am fost cointeresată să particip la această conferință, care a fost una interactivă. Atât exercițiile teoretice, cât și cele practice au creat starea de bine a noastră a participanților la conferință”, a menționat Daniela Conicov, directoarea Școlii Primare „Spiridon Vangheli” din municipiul Ungheni. \n\n Moderatoarea Simona Baciu a mai menționat că acordând mai multă atenție propriului echilibru emoțional, îmbunătățindu-și sănătatea mintală și emoțională și formându-și rutine care să îi ajute să se relaxeze și să le facă viața profesională mai ușoară, profesorii vor putea face față provocărilor și își vor ajuta elevii să își atingă întregul potențial școlar. Trainingul are ca scop susținerea emoțională a profesorilor, reducerea stresului și a anxietății, factori care contribuie la susținerea rezilienței emoționale. Rezultatele acestui training au implicații directe și constau în îmbunătățirea stării de bine a profesorului, reflectată în comportamentul și succesul academic al elevilor. \n\n De menționat că pentru a replica aceste metode de instruire în instituțiile de învățământ, Ion Sturza, ex. Prim-Ministru al Republicii Moldova, a donat profesorilor din raionul Ungheni un lot de 150 de cărți cu conținut metodic referitoare la capitolul discutat.",
    "metadata": {
      "original_file": "Unghiul_0487.html"
    }
  },
  {
    "title": "Pentru al patrulea an consecutiv, la Mănoilești a fost sărbătorit Portul Popular",
    "content": "În ultima duminică a lunii iunie, deja pentru al patrulea an, Mănoileștiul îmbracă straie de sărbătoare. Ulițele satului și fântânile au fost „însemnate” frumos cu prosoape, iar cei veniți la sărbătoare au purtat cu mândrie portul popular.\n\nEvenimentul a transformat localitatea într-o veritabilă expoziție ale artelor și tradițiilor strămoșești. De altfel, scopul acestui eveniment a fost de a promova valorile autentice ale patrimoniului cultural, care sunt întruchipate în costumul nostru popular.\n\n„Mănoilești este pe bună dreptate o comună de oameni harnici, gospodari și ospitalieri. O dovadă în acest sens este și această sărbătoare, ajunsă deja la cea de-a patra ediție. Această zi este una semnificativă pentru noi toți, pentru cei care știu să păstreze, să transmită și să promoveze cele mai sacre valori pe care le are un popor – portul național, cultura, tradițiile și obiceiurile. Sărbătoarea portului popular este, incontestabil, una din cele mai frumoase sărbători, iar portul popular reprezintă o importantă valoare a neamului nostru”, a menționat Valentina Grosu, primara localității Mănoilești.\n\nBuna dispoziţie şi starea de spirit a oaspeţilor a fost susţinută de colectivele și ansamblurile folclorice din raion, iar tonul şi atmosfera deosebită a sărbătorii a fost creată de către participanții la eveniment, dar și de oaspeții care s-au adunat într-un număr mare în parcul satului.\n\n„Este o sărbătoare foarte importantă pentru localitate, mai ales pentru generația tânără. Din păcate, cam uităm și ne îndepărtăm de tradiții. Această sărbătoare vine să ne amintească despre necesitatea promovării portului popular, a cântecului și a tot ceea ce ne reprezintă ca neam. În această zi, suntem onorați de a fi vizitați de oameni din diferite localități, de ansambluri folclorice ce păstrează tradițiile și portul specifice satelor din Ungheni”, spune Ariana Nicolaevici, coordonatoarea Consiliului Local al Tinerilor din Mănoilești, care s-a implicat în organizarea acestui eveniment.\n\nDe asemenea, participanții la eveniment au venit și cu expoziții, unde au putut să-și etaleze, în corturile improvizate și amenajate, costumele populare specifice localității, iar meșterii populari din localitate – lucrările artizanale.\n\nPrintre participanți s-a numărat și Valentina Andrușca, meșter popular din satul Vulpești. La eveniment a venit să prezinte un master class tuturor celor interesați de arta de a croșeta. Totodată, a expus pentru vizitatori o mulțime de lucrări realizate de ea. Spune că de acasă, de la bunica a deprins această îndeletnicire, pe care o practică de ani buni. „Particip pentru prima dată, însă pot spune că am rămas plăcut surprinsă de organizare. Este foarte frumos, toți sunt îmbrăcați în straie de sărbătoare, sunt amenajate diferite corturi în care sunt prezentate diferite cămăși, ii, prosoape. Mai schimbăm între noi o vorbă, mai ascultăm cântece populare frumoase”, spune ea.\n\nIar Lidia Moraru, o doamnă de 75 de ani, îmbrăcată în stil tradițional, torcea lână. Ea prelucrează lâna de oaie, ca mai apoi să realizeze diferite lucruri. Această îndeletnicire a deprins-o încă fiind copilă, de la bunica și de la mama. „De când suntem noi, neamul nostru a țesut, a tors și a împletit. De toate am făcut și încă mai fac. Îmi place ceea ce fac și este ceea ce ne reprezintă familia. Este bine că se organizează astfel de sărbătoare, că putem prezenta toată frumusețea lucrărilor tradiționale”, spune femeia.\n\nFormația folclorică „Tudorițele” de la Todirești au venit nu doar cu un număr artistic, ci și cu o colecție impresionantă de „cămași cu gură”, „șalinci”, una din ele fiind tocmai din 1920, dar și o cămașă de mireasă de prin anul 1948. „Ne străduim să fim prezenți întotdeauna la această sărbătoare, cu expoziții și cu un program artistic. Până la urmă, promovăm specificul localității noastre, deoarece este cartea noastră de vizită și vrem ca lumea să le cunoască”, ne spune doamna Valentina, membră a formației „Tudorițele”.\n\nDe menționat că „Sărbătoarea portului popular” este organizată de către Secția Cultură Ungheni, sub egida Consiliului Raional Ungheni, în parteneriat cu Primăria Mănoilești.\n\nO galerie foto de la acest eveniment găsiți pe pagina de Facebook a Expresului.",
    "metadata": {
      "original_file": "Expresul_Ungheni_0101.html"
    }
  },
  {
    "title": "Compensațiile pe decembrie vor varia între 500 și 1000 de lei",
    "content": "Compensațiile acordate de stat pentru consumul energetic din luna decembrie vor fi mai mari cu cel puțin 200 de lei decât plățile pentru noiembrie. Guvernul a aprobat acordarea compensațiilor la energie. Astfel, compensația minimă, oferită de stat la plata resurselor energetice pentru luna decembrie, va fi de 500 de lei, iar compensația maximă va constitui1000 de lei, transmite IPN.\n\n„Țintim un tarif post-compensație mai mic decât cel de anul trecut pentru toți beneficiarii de compensații. Astfel compensația pentru luna decembrie, pentru cei care consumă gaze va crește”, a declarat ministrul Muncii și Protecției Sociale, Alexei Buzu.\n\nCompensațiile pentru luna decembrie vor fi disponibile după data de 10 ianuarie și notificările privind valoarea compensațiilor vor fi expediate, la fel, după data de 10. Vor fi compensați 150 de metri cubi de gaze, a precizat ministrul.",
    "metadata": {
      "original_file": "Unghiul_0038.html"
    }
  },
  {
    "title": "Ungheni-Gaz a risipit fără socoteală 20 milioane de lei. Curtea de conturi a prezentat raportul de audit",
    "content": "Raportul de audit examinat luni, 21 noiembrie, de către Curtea de Conturi, privind conformitatea cheltuielilor și a investițiilor capitale la întreprinderile de gaze naturale și la întreprinderile înrudite descrie și cazul risipirii fără socoteală a 20,7 milioane de lei de către „Ungheni-Gaz” pentru o nouă clădire administrativă, care nici nu a fost construită. Din acești bani s-ar fi putut achita pensiile la 6,5 milioane de bătrâni sau la 18,5 milioane de persoane cu dizabilități, scrie timpul.md cu referire la Jurnal.md .\n\nAcest caz este similar cu cel al construcției noului sediu al „Moldovagaz”, numai că nu a avut nicio finalitate. Ca și în cazul clădirii de pe str. Pușkin 64 din Chișinău, auditorii Curții de Conturi au remarcat că investițiile în cauză sunt nefondate și neacceptate de ANRE în scopuri tarifare. Prin urmare, reprezintă cheltuieli nejustificate.\n\nÎn martie 2016, la Ungheni a avut loc o ședință cu participarea conducerii întreprinderii, a antreprenorului care efectua lucrările și a reprezentanților primăriei orașului și ai „Moldovagaz”. Auditul nu specifică ce anume s-a discutat la acea întrunire, dar subliniază că s-a decis conservarea construcției cu efectuarea unor lucrări strict necesare în valoare de 2,3 milioane de lei. La finele lui 2016, „Ungheni-Gaz” a hotărât să reia lucrările și a estimat costurile pentru finalizarea lucrărilor la 9,1 milioane de lei.\n\nDar și aceste planuri au fost zadarnice. Auditorii au constatat că lucrările nu au mai fost încheiate și clădirea nu a fost dată în exploatare, deși pentru ea s-au cheltuit 20,7 mln de lei. Evident că investiția nu a fost recunoscută de ANRE în scopul recuperării prin tariful la gaze.\n\n„Aceasta denotă imobilizarea resurselor financiare ale „Ungheni-Gaz” în investiții necesare activității sale”, se menționează în raportul de audit.\n\nProblema edificării clădirii administrative a „Ungheni-Gaz” reprezintă doar un capitol din raportul de audit al Curții de Conturi, care se referă la multiple investiții, achiziții și cheltuieli nejustificate și neargumentate economic ale companiei moldo-ruse și care demonstrează managementul ineficient al acesteia.\n\nDupă ce astăzi va fi examinat și aprobat în ședința Curții de Conturi, raportul de audit va fi prezentat Parlamentului.",
    "metadata": {
      "original_file": "Expresul_Ungheni_0414.html"
    }
  },
  {
    "title": "Omul potrivit la locul potrivit",
    "content": "Recent, a fost un nou spectacol la Ungheni. De această dată pe scena Palatului de Cultură Ungheni au urcat actori români, actori care mi-au înveselit adolescența și acum la maturitate.\n\nO oră cât a durat spectacolul nu ne-am putut opri din râs. „Filarmonica de comedie” mi-a adus aminte de povestea drobului de sare de Ion Creangă, de proverbul „Omul potrivit la locul potrivit”, care ne reamintește că succesul, eficiența și armonia sunt atinse atunci când competențele, talentele și calitățile personale se potrivesc perfect cu cerințele și nevoile unei anumite poziții sau situații. Aceasta nu este doar o chestiune de noroc sau întâmplare, ci și de cunoaștere, pregătire și informare. Mi-a mai adus aminte de expresia „un om informat nu poate fi manipulat” – într-o era a informației, avem acces nelimitat la cunoștințe, dar și riscul de a răspândi zvonuri și dezinformări. Înainte de a deschide gura, este esențial să ne asigurăm că suntem bine informații. Un discurs bine fundamentat și argumentat se bazează pe date verificate, surse credibile și o înțelegere profundă a subiectului. Astfel, evităm capcanele ignoranței și contribuim la un dialog constructiv și iluminator. \n\n Ne informăm pentru a avea o voce care contează. În momentul în care vorbim fără a avea cunoștințe adecvate, riscăm să cădem în derizoriu și să prejudiciem nu doar imaginea noastră, ci și pe cea a comunității din care facem parte. A vorbi informat înseamnă a respecta interlocutorii și a contribui la o societate mai bine informată și mai puțin polarizată. \n\n Un alt subiect care a fost abordat de cei cinci actori (Radu Gabriel, Gheorghe Ifrim, Marius Florea Vizante, Leonid Doni și Gabriel Vatavu) a fost cel al importanței culturii. Consumul de cultură nu este un lux, ci o necesitate. Cultura ne deschide mințile, ne îmbogățește spiritul și ne oferă perspective noi asupra lumii. Fie că este vorba despre lectură, teatru, film, muzică sau arte plastice, fiecare experiență culturală ne ajută să ne dezvoltăm empatia, să ne lărgim orizonturile și să nu înțelegem mai bine pe noi înșine și pe cei din jur. \n\n Prin cultură, învățăm să apreciem diversitatea, să respectăm opiniile diferite și să cultivăm un spirit critic sănătos. Este un antidot împotriva ignoranței și un instrument de cultivare a inteligenței emoționale și sociale. Într-o lume tot mai complexă și interconectată, consumul de cultură devine un imperativ pentru dezvoltarea unei societăți echilibrate și armonioase. \n\n A fi „omul potrivit la locul potrivit” înseamnă a ne cultiva continuu cunoștințe și abilități, a ne informa corect și a consuma cultură în mod regulat. Prin aceasta, nu doar că ne avem pe noi înșine, dar contribuim și la crearea unei societăți mai educate, mai tolerante și mai bine pregătite pentru provocările viitorului. \n\n Așadar, înainte de a deschide gura, haideți să ne asigurăm că avem ceva valori de spus. Să ne informăm, să consumăm cultură și să fim acei oameni potriviți la locul potrivit. Aceasta este cheia pentru viața personală și profesională împlinită și pentru o societate progresistă și coezivă.",
    "metadata": {
      "original_file": "Unghiul_0192.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0468.html"
    }
  },
  {
    "title": "O femeie și un copil din Ungheni au ajuns la spital în urma unui incendiu",
    "content": "O femeie de 33 de ani și fiica acesteia de opt ani au ajuns ieri la Spitalul Raional Ungheni în urma unui incendiu, scrie moldpres.md.\n\nSolicitat de agenție, ofițerul de presă al Inspectoratului General pentru Situații de Urgență (IGSU), Liliana Pușcașu, a menționat că un incendiu în urma căruia au avut de suferit două persoane, printre care și minora, a avut loc într-un apartament din orașul Ungheni. Apelul a fost recepționat la ora 13:49.\n\nPână la intervenirea echipei de salvatori însă, doi vecini s-au mobilizat, au intrat în apartamentul plin cu fum și au scos fetița de 8 ani, care era în stare inconștientă, acordându-i primul ajutor. Mama fetei în vârstă de 33 de ani avea o leziune la membrul superior. Pe această cale, șeful Direcției Situații Excepționale, Sergiu Postolachi, mulțumește celor doi bărbați pentru intervenția promptă și salvarea acestora de pericolul incendiului.\n\nAjunsă la fața locului, echipa de salvatori și pompieri a stabilit că în interiorul locuinței a izbucnit un incendiu, ce a cuprins mai multe bunuri materiale.\n\nTotodată, pentru evitarea intoxicației cu monoxid de carbon, pompierii au evacuat de la etajele superioare doi locatari în stare stabilă.\n\nÎn urma primelor cercetări efectuate la fața locului, specialiștii au stabilit că o cauză prealabilă probabilă ar fi încălcarea regulilor antiincendiare la utilizarea unui reșou electric de încălzit.\n\nÎn acest sens, Inspectoratul General pentru Situații de Urgență îndeamnă oamenii să respecte cu strictețe regulile de securitate la exploatarea sobelor și aparatelor de încălzit, în vederea evitării intoxicațiilor cu monoxid de carbon și a incendiilor.\n\nCetățenii sunt rugați să instaleze și monteze corect aparatele conectate la electricitate, evitând amplasarea acestora lângă materiale combustibile, cum ar fi mobilier, lenjerie, haine și alte obiecte ușor inflamabile. Mai mult, oamenii sunt rugați să verifice minuțios instalațiile de încălzit înainte de utilizare, asigurându-se că nu sunt deteriorate.\n\nDe asemenea, persoanele sunt îndemnate să verifice cu atenție sobele înainte de a le folosi, asigurându-se că canalele de ventilare sunt deschise și neobturate. Mai mult, specialiștii indică folosirea doar a materialului combustibil pentru care a fost destinată soba, iar aprinderea focului prin stropirea cu benzină, petrol sau alte lichide ușor inflamabile este strict interzisă.\n\nÎn caz de situații de risc cetățenii sunt îndemnați să apeleze Serviciul de urgență 112. Potrivit IGSU, în ultimele 24 de ore salvatorii și pompierii au intervenit în 36 situații de risc.",
    "metadata": {
      "original_file": "Expresul_Ungheni_0044.html"
    }
  },
  {
    "title": "La Ungheni au început pregătirile pentru sărbătorile de iarnă",
    "content": "Premieră pentru municipiul Ungheni. În acest an, luminițele de pe pomul de Crăciun vor fi aprinse în prima zi de iarnă, pe 1 decembrie, așa cum se procedează în țările europene. Până anul trecut, startul sărbătorilor era dat în ajunul Crăciunului pe stil nou, la sfârșit de decembrie . \n\n\n\nDeja au fost aduse părțile componente ale pomului de Crăciun în Piața Independenței, acestea fiind montate de către angajații Serviciului de amenajare. Se verifică toate luminițele care urmează să fie instalate de-a lungul străzii centrale – Națională. Se lucrează asupra amenajării unei scene ce va fi instalată în preajma pomului de Crăciun. Vor fi instalate și alte elemente indispensabile sărbătorilor de iarnă, atât în centru, cât și în alte locații din municipiul Ungheni.\n\nUn grup de lucru al Primăriei municipiului Ungheni muncește asupra programului de sărbătoare, care va fi consistent și pe gustul tuturor. \n\n Totodată, va fi organizat un târg de Crăciun, care va fi inaugurat pe 1 decembrie.\n\nCu informații desfășurate și programul sărbătorilor de iarnă vom veni pe parcurs. Urmăriți pagina de facebook a Primăriei municipiului Ungheni și rubrica permanentă din ziar.",
    "metadata": {
      "original_file": "Expresul_Ungheni_0033.html"
    }
  },
  {
    "title": "Vine „Mărțișorul”. Iată care este agenda evenimentelor cultural-artistice pentru luna martie la Ungheni",
    "content": "Și în acest an, în prima decadă a lunii martie, când are loc tradiționalul Festival „Mărțișor”, sunt pregătite pentru ungheneni un șir de evenimente culturale de marcă, pentru toate gusturile și pentru toate vârstele.\n\nIată care este agenda evenimentelor cultural-artistice pentru luna martie:\n• 1 martie, ora 17:30 – Deschiderea Festivalului Internațional de Muzică „Mărțisor” (sala mare). Vor evolua: colectivele artistice de la Palatul de Cultură („Unghenenii”, „Impuls”, „Do-re-micii”), de la Centrul Cultural Multifuncțional „Regina Maria” („UnFolk”, „Măriuțele”, „Spicușor”, „Mdark”), interpretele Natalia Foșnea (Ungheni) și Tatiana Heghea (Chișinău) – intrare liberă\n• 6 martie, ora 16:30 – Concert prezentat de colectivele artistice de la Palatul de Cultură („Armonia”, „Vârsta de Aur”, Grupul de Lăutari) și interpreții: Alexandru Galiț, Natalia Foșnea, Cristina Ciovaga\n• 10 martie, ora 15:30 – Închiderea Festivalului. Concert. Ansamblul de muzică și dans popular „Struguraș”. În recital – Dumitru Miler, Israel (sala mare) – intrare liberă . Tot în luna martie, la Palatul de Cultură din Ungheni vor avea loc proiecțiile filmelor artistice: \n\n TUNETE – 15 martie, ora 18:00 \n\n VARVARA – 29 martie, ora 18:00 . \n\n Intrarea la ambele filme – cu bilete.\n\nToate evenimentele se vor desfășura la Palatul de Cultură din Ungheni.",
    "metadata": {
      "original_file": "Expresul_Ungheni_0199.html"
    }
  },
  {
    "title": "La Ungheni a fost deschis un Centru Comunitar pentru refugiați, dar și localnici",
    "content": "La Ungheni a fost creat un spațiu sigur pentru copii, adolescenți și adulți cu scopul de a sprijini, dezvolta și îmbunătăți comunitățile locale și de refugiați din raionul Ungheni. Este vorba de un Centru Comunitar, care a fost deschis oficial vineri, 22 martie, în prezența unor oaspeți de marcă. Acesta este amplasat în incinta Palatului de Cultură Ungheni și a fost reabilitat cu suportul Înaltului Comisariat al Națiunilor Unite pentru Refugiați (UNCHR), oficiul Moldova.\n\nAstfel, de serviciile acestui centru vor putea beneficia cei circa 300 de refugiați care se află la moment în municipiul Ungheni, dar și localnici. Este vorba de consiliere juridică și psihologică, instruiri, ateliere de lucru, asistență umanitară, dar și alte oportunități. „Putem spune că Centrul Comunitar Ungheni este o instituție complexă care planifică și are posibilitatea să ofere un spectru larg de servicii, programe, acțiuni menite să consolideze întreaga comunitate”, a menționat Elena Burlacu, coordonatoarea Centrului.\n\nSpațiul este dotat cu mobilier și echipament performant pentru activitățile oficiale sau neformale. Ba chiar este și un spațiu special amenajat pentru copiii mici.\n\n„Peste 16 mii de oameni au traversat Ungheniul pe toată această perioadă de război, au fost zile când peste 2000 de oameni refugiați se aflau aici în oraș. Actualmente cifrăm circa 300 de refugiați în municipiu. Toate aceste cifre nefericite ne-au dus la idea și gândul de a crea un centru pentru refugiați”, a menționat Vitalie Vrabie, primarul municipiului Ungheni, după care a mai adăugat: „Promit că, în continuare, noi unghenenii rămânem ancorați în acestă problemă și să acordăm asistența maximă rămânând cooperanți și binevoitori pentru a depăși această problemă foarte durută pentru refugiații din Ucraina”.\n\nLa rându-i, Francesca Bonelli, reprezentanta UNCHR, a mulțumit autorităților publice pentru ospitalitatea de care au dat dovadă și deschiderea lor pentru găzduirea refugiaților ucraineni.\n\nDe menționat că, a fost semnat Memorandumul de cooperare între Oficiul Înaltului Comisariat al Națiunilor Unite pentru Refugiați (UNHCR) și municipiul Ungheni.",
    "metadata": {
      "original_file": "Expresul_Ungheni_0176.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0223.html"
    }
  },
  {
    "title": "Educație financiară pentru toți",
    "content": "BNM a lansat materiale informative și educaționale despre cum să ne gestionăm bugetul, să ne creştem veniturile și să reducem cheltuielile. Publicațiile fac parte din cadrul unei campanii naționale de educație financiară, desfășurată de Banca Naţională a Moldovei și Centrul analitic independent „Expert-Grup”, transmite IPN.\n\nPotrivit specialiștilor ,bugetul personal îndeplinește două funcții. Cea de planificare ne permite să ne programăm și să observăm obiectivele financiare, iat funcția de control este cea care ne arată cât, pe ce și când am cheltuit banii. Bugetul poate fi de trei tipuri: deficitar, echilibrat și excedentar. Bugetul este deficitar când cheltuim mai mult decât suma venitului, echilibrat este atunci când cheltuim în egală măsură cu venitul și excedentar când cheltuim mai puțin decât suma venitului.\n\nExperții consideră normal să avem buget deficitar, însă doar pentru o scurtă perioadă de timp, de exemplu dacă strângem bani și cumpărăm o mașină, în schimb ne avertizează că este periculos dacă deficitul este persistent, pentru că putem rămâne fără economii și chiar cu datorii.\n\nPentru a avea un buget excedentar sau echilibrat, trebuie să ținem cont de evidența veniturilor și cheltuielilor, maximizarea veniturilor și optimizarea cheltuielilor, planificarea atingerii obiectivelor noastre financiare.\n\nSpecialiștii împart veniturile în stabile, temporare și ocazionale. Veniturile stabile sunt salariul, bursa sau dobânda. Veniturile temporare sunt munca sezonieră sau participarea la un proiect. Veniturile ocazionale sunt sub formă de cadouri sau premii.\n\nVeniturile le putem crește prin a învăța o limbă străină sau un limbaj de programare. Pentru a ne optimiza cheltuielile, reducem prima data cheltuielile care sunt opționale și le raționalizăm pe cele care sunt obligatorii. Cheltuielile opționale sunt cele ce intră, de exemplu, în categoria „vicii”. Planificarea financiară este atunci când economisim într-o perioadă unde avem un surplus din venit pentru o perioadă când vom avea mai multe cheltuieli. Astfel ne vom putea atinge obiectivele financiare pe termen scurt, mediu și lung, afirmă experții.\n\nPotrivit BNM, este recomandat din veniturile stabile să se pună deoparte o anumită pondere pentru a atinge obiectivele financiare. Veniturile ocazionale le putem aloca pentru obiectivul prioritar. Important este să nu lăsăm banii să își piardă valoarea datorită inflației și să îi investim.\n\nMaterialele vor fi publicate pe platformele de comunicare ale Băncii Naţionale şi „Expert-Group” în zilele de marţi şi vineri, în următoarele săptămâni.",
    "metadata": {
      "original_file": "Unghiul_0389.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0366.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0018.html"
    }
  },
  {
    "title": "Aplicația Langly, un nou instrument pentru predarea limbii engleze în școlile din Republica Moldova",
    "content": "Dan Perciun: Această aplicație va fi mai tare decât „Duo Lingo”\n\nMinisterul Educației și Cercetării, în parteneriat cu Langly Oxford English și Proiectul Tehnologiile Viitorului, a lansat un proiect pilot ce vizează utilizarea platformei educaționale Langly în predarea limbii engleze. Aproximativ 5000 de elevi din clasele a V-a și a VI-a, coordonați de 200 de profesori, vor beneficia de această inițiativă inovatoare începând cu semestrul al doilea al anului școlar 2024-2025.\n\nInițiativa face parte din strategia Ministerului Educației de modernizare a învățământului, oferind elevilor șansa de a dezvolta abilități cheie pentru viitor și de a accesa mai ușor oportunități educaționale și profesionale.\n\n„Cunoașterea limbii engleze este esențială pentru conectarea tinerilor din Republica Moldova la oportunitățile globale. Acest proiect va moderniza procesul educațional, contribuind la dezvoltarea competențelor necesare pentru viitor”, a declarat ministrul Educației, Dan Perciun, la semnarea Memorandumului de Înțelegere dintre parteneri.\n\nProfesorii vor beneficia de instruiri și mentorat pentru integrarea noilor tehnologii în procesul educațional. „Inovația în educație nu mai este o alternativă, ci o necesitate. Acest proiect demonstrează angajamentul nostru de a sprijini profesorii și elevii în utilizarea soluțiilor digitale de ultimă generație”, a subliniat Doina Nistor, directoarea Proiectului Tehnologiile Viitorului.\n\nPlatforma Langly, certificată Oxford și bazată pe inteligență artificială, oferă conținut personalizat, monitorizarea progresului elevilor și metode interactive de învățare. Proiectul este implementat de Centrul Național de Inovații Digitale în Educație „Clasa Viitorului”, cu sprijin financiar din partea USAID, Suediei și Marii Britanii.",
    "metadata": {
      "original_file": "Unghiul_0448.html"
    }
  },
  {
    "title": "EURObike: Unghenenii au pedalat pentru sănătate și un mediu curat",
    "content": "Peste 200 de cicliști de toate vârstele, începând cu cel mai mic de 6 ani și la cel mai vârstnic participant – 74 de ani, s-au adunat pe 21 septembrie pentru a participa la cursa de ciclism EURObike , organizată cu ocazia Zilei Internaționale a Păcii și în cadrul Săptămânii Mobilității Europene, care s-a defășurat în perioada 16-22 septembrie. Startul a fost dat în Piața Independenței și a avut ca destinație finală – Școala de Hipism din Ungheni.\n\nPrin această inițiativă, unghenenii au demonstrat că susțin un stil de viață sănătos și acordă atenție protejării mediului, pledând totodată pentru diversificarea mobilității urbane. Mai mult decât o simplă competiție sportivă, cursa de ciclism a fost și un simbol al apropierii de valorile europene.\n\nLa finalul cursei, organizatorii au acordat premii speciale, fiind remunerată implicarea diferitor categorii de participanți. Premii au fost acordate celor mai tineri și celor mai în vârstă cicliști, familiilor care au participat în număr mare, precum și celui mai numeros colectiv. Chiar și cei care s-au remarcat prin elemente originale ce reprezentau simbolurile Uniunii Europene au fost și ei recompensați.\n\nVera Burlacu, cea mai în vârstă participantă (74 de ani), a primit un voucher de 500 de lei. „De 12 ani, bicicleta este „mașina mea” de serviciu”, spune ea, după care adaugă: „Mă bucur să văd cum ciclismul a devenit tot mai popular în Ungheni, mai ales în rândul tinerilor, în special acum când avem și o infrastructură care ne permite deplasarea în siguranță”.\n\nUnii dintre participanți au venit cu bicicleta proprie, iar alții au putut folosit bicicletele care au fost achiziționate anul trecut de primăria Ungheni în cadrul proiectului finanțat de Uniunea Europeană, „ Dezvoltarea transfrontalieră a transportului prietenos mediului” . Tot datorită acestui proiect, în municipiul Ungheni s-au construit aproximativ 20 km de piste pentru biciclete, ceea ce a contribuit semnificativ la creșterea siguranței și accesibilității pentru cicliști.\n\n„Prin prezența atât de multor oameni la această cursă, demonstrăm că suntem setoși de sănătate, bucurie și armonie. Începem Săptămâna Mobilității Europene și îi încurajez pe toți ca în această perioadă să lăsăm mașinile în parcare, să optăm pentru biciclete sau mers pe jos, pentru a avea mai multă mobilitate și sănătate”, a punctat și Vitalie Vrabie, primarul municipiului Ungheni.\n\nEvenimentul a fost susținut de Primăria Ungheni și JCI, în cadrul proiectului CycleRight , finanțat de Uniunea Europeană prin Programul Interreg Europe.",
    "metadata": {
      "original_file": "Expresul_Ungheni_0064.html"
    }
  },
  {
    "title": "La Sculeni a fost construită o stație de epurare, cu sprijinul UE și PNUD Moldova",
    "content": "În localitatea Sculeni din raionul Ungheni a fost dată în exploatare o stație de epurare, care oferă acces îmbunătățit la servicii de canalizare pentru 3400 de gospodării casnice, instituțiile de învățământ școlar și preșcolar și de ocrotire a sănătății, precum și pentru peste 100 de antreprenori din sat și alte două localități învecinate: Buciumeni şi Cioropcani.\n\nLucrările în valoare de peste 200.000 euro au fost efectuate cu sprijinul programului „EU4Moldova: Regiuni-cheie”, finanțat de UE și implementat de PNUD și UNICEF și cu contribuția primăriei Sculeni. A fost construită o staţie de epurare biologică ciclică și o stație de pompare a apei uzate cu instalație de sitare și deznisipare și au fost instalate rețelele de canalizare.\n\n„Accesul la sistemul de canalizare înseamnă condiții pentru un trai demn. Totodată, are un impact direct asupra calității mediului și facilitează atragerea de investiții, fiindcă devenim o destinație prielnică pentru agenții economici, care au acces la toate utilitățile”, a menționat Sergiu Gușevati, primarul localității Sculeni.\n\nStația de epurare elimină efectele negative asupra sănătății și mediului ale evacuărilor de ape uzate asupra apelor de suprafaţă şi subterane.\n\n„Datorită UE și PNUD, noi, agenții economici care activează în localitate, dar și cei care doresc să-și deschidă o afacere, avem posibilitatea de a beneficia de o infrastructură publică de colectare și tratare a apelor uzate, fapt care ne asigură posibilitatea de a ne conforma cerințelor de respectare a condițiilor de mediu. Odată cu asigurarea infrastructurii de sanitaţie modernă a crescut și potenţialul de extindere a afacerilor și sperăm ca astfel se va îmbunătăți și nivelul de trai şi gradul de confort şi civilizaţie a locuitorilor”, a menționat Călin Rica, un antreprenor din localitate.\n\nLucrările de construcție s-au desfășurat în perioada septembrie 2022 – octombrie 2023.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0121.html"
    }
  },
  {
    "title": "Peste 2000 de arme sunt înregistrate în raionul Ungheni",
    "content": "În evidența Inspectoratului de Poliție Ungheni sunt 1738 de proprietari de arme, care au în posesie 2113 arme. Dintre acestea, 111 sunt cu gaze, 1447 – cu țeavă lisă, 114 – cu bile de cauciuc, 399 – cu țeavă ghintuită și 42 de arme pneumatice.\n\n„Pe parcursul anului, în urma inspectării a 843 de persoane fizice, au fost întocmite 76 de procese verbale cu privire la contravenție”, a menționat Vasile Burlacu, șeful Inspectoratului de Poliție Ungheni.\n\nAstfel, în urma măsurilor întreprinse, au fost depistate și ridicate 4 arme cu țeavă lisă, păstrate cu diferite încălcări, 1089 de cartușe, 6 grenade și 5 obuze.\n\nPotrivit lui Vasile Burlacu, pe parcursul a 12 luni, au fost intentate 2 cauze penale pentru păstrarea ilegală a armelor și munițiilor.",
    "metadata": {
      "original_file": "Expresul_Ungheni_0208.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0274.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0331.html"
    }
  },
  {
    "title": "Au fost prezentate primele schițe ale viitorului Complex Logistic Multimodal de la stația feroviară Berești",
    "content": "Au fost prezentate primele schițe ale viitorului Complex Logistic Multimodal de la stația feroviară Berești din Ungheni.\n\nAcestea includ căi de acces feroviare și rutiere, macarale pentru containere, platforme de operare a mărfurilor și depozite, parcarea pentru camioane.\n\nConform estimărilor, noua infrastructură va permite operarea a aproximativ 200.000 de camioane anual, echivalentul a 4 milioane de tone de mărfuri.\n\n„Vom transforma terminalul Berești într-un nod logistic regional, facilitând astfel accesul Republicii Moldova la coridoarele de transport internaționale și integrarea țării în rețeaua globală de transport și logistică”, scriu reprezentanții Ministerului Dezvoltării Economice și Digitalizării.\n\nStudiul de fezabilitate este realizat cu suportul programului USAID – Reforme Instituționale și Structurale în Moldova.\n\nPotrivit informațiilor, studiul de fezabilitate va fi finalizat până la sfârșitul anului 2024, iar ulterior va fi inițiat procesul de identificare a investitorilor pentru construcția Complexului Logistic Multimodal Berești.",
    "metadata": {
      "original_file": "Expresul_Ungheni_0072.html"
    }
  },
  {
    "title": "Schemă de contrabandă cu produse de tutungerie - destructurată în vamă la Leușeni și la Sculeni",
    "content": "Ofițerii Serviciului Vamal, sub conducerea PCCOCS, au destructurat o schemă de transportare prin contrabandă spre România a peste 100.000 de țigări și o tonă de narghilea, în valoare de peste un milion de lei.\n\nTotodată, urmare a documentării membrilor grupului criminal organizat pe parcursul a câteva luni și desfășurării a 16 percheziții simultane, au fost reținuți trei bărbați cu vârste de peste 30 de ani, inclusiv organizatorul comiterii infracțiunii și doi curieri. Luni dimineața, la posturile vamale din Leușeni și Sculeni au fost reținute două mașini, din care au fost ridicate bunurile de contrabandă, camuflate în rezervoarele pentru gazul cu care erau alimentate cele două mașini.\n\nÎn cadrul celorlalte percheziții realizate, au fost ridicate inclusiv ambalajele cutiilor în care anterior se aflau bunurile de contrabandă – tutun pentru narghilea, țigări – precum și mijloace bănești care ar proveni din contrabandă, înscrisuri de ciornă, precum și un mijloc de transport dotat cu ascunziș similar, anterior folosit pentru transportarea bunurilor în afara țării.\n\nPrin urmare, țigările și narghileaua au fost indisponibilizate, iar cercetările continuă, timp în care persoanele beneficiază de prezumția nevinovăției, potrivit legii.",
    "metadata": {
      "original_file": "Expresul_Ungheni_0137.html"
    }
  },
  {
    "title": "Cum se „laudă” moldovenii",
    "content": "S-au întâlnit două persoane din sate diferite. În discuția înfiripată, au ajuns și la persoana X din satul unuia din ei. Primul îl laudă ca om și specialist foarte bun. Celălalt: Da, îl cunosc, e din satul meu. A fost rău la școală, a fost un hoț, se bătea cu toți… Iată după așa ștampe se conduc moldovenii și în campania electorală (responsabilă pentru republică). În mijloacele de socializare apar astfel de expresii la adresa actualului Președinte – este dictator (toți se bucură de libertate), este mai mult peste hotare (a salvat republica de crize), este o hoață (fără nicio probă), e corupție (e de 30 și ceva de ani). În concluzie, cohorta de candidați la Președinție și acoliții lor plătiți să-și răsfoiască bine activitatea pe tărâmul statalității Republicii Moldova.",
    "metadata": {
      "original_file": "Unghiul_0262.html"
    }
  },
  {
    "title": "Parteneriat pentru dezvoltare: Schimb de bune practici între Ungheni și orașe franceze continuă",
    "content": "Municipiul Ungheni a fost din nou gazda unui schimb valoros de bune practici și idei, primind o delegație din Franța formată din reprezentanți ai unor orașe și comune partenere. Vizita, parte a Programului „EU4Moldova: Regiuni-cheie”, implementat de PNUD și UNICEF, subliniază angajamentul comun pentru dezvoltare durabilă și cooperare internațională.\n\nDiscuții pentru progres \n\n Delegația franceză s-a întâlnit cu primarul municipiului Ungheni, Vitalie Vrabie, președintele raionului Ungheni, Dionisie Ternovschi, și primarii comunelor și satelor din regiune, membri ai Asociației de Dezvoltare Intercomunitară „Ungheni”. Principalele teme abordate au inclus: Furnizarea serviciilor publice, precum aprovizionarea cu apă și canalizare; Colectarea și gestionarea deșeurilor; Prioritățile de dezvoltare ale municipiului și raionului Ungheni; Implementarea proiectelor de impact în regiune. \n\n Primarul Vitalie Vrabie a exprimat recunoștință față de sprijinul poporului francez și al Uniunii Europene pentru transformările semnificative realizate în Ungheni. „Schimbul de experiență ne ajută să dezvoltăm regiunea, iar prezența colegilor primari din localitățile raionului este un semn al colaborării intercomunitare pentru binele comun”, a declarat edilul. \n\n Președintele raionului Ungheni, Dionisie Ternovschi, a accentuat importanța colaborării și a învățării de la partenerii francezi: „Vom afla mai multe despre funcționarea unei Asociații de Dezvoltare Intercomunitară și soluțiile pentru probleme precum aprovizionarea cu apă.” \n\n Reprezentanții delegației franceze au subliniat dorința de a găsi soluții comune pentru proiecte de impact în comunitățile din Moldova și Franța, consolidând astfel relațiile bilaterale.\n\nObiective și locații vizitate \n\n În cadrul vizitei, delegația franceză a explorat mai multe puncte de interes din Ungheni:SRL „AVE Ungheni” – model de succes în colectarea selectivă a deșeurilor; Parcul „Micul Cluj” – simbol al cooperării dintre Ungheni și Cluj-Napoca, România; Zona Economică Liberă „Ungheni-Business” – un exemplu de atragere a investițiilor și de dezvoltare economică regională. \n\n Aceasta este a doua vizită a unei delegații franceze la Ungheni în 2024, continuând seria de parteneriate solide inițiate anterior, cu promisiunea unor rezultate concrete în viitorul apropiat.\n\nConsolidarea relațiilor internaționale \n\n Evenimentul reflectă eforturile susținute de a întări parteneriatele internaționale prin schimburi de experiență și implementarea unor proiecte comune. Reprezentanții francezi au apreciat deschiderea și ospitalitatea comunității din Ungheni, remarcând potențialul regiunii și oportunitățile de colaborare viitoare. \n\n Programul „EU4Moldova: Regiuni-cheie” continuă să contribuie la dezvoltarea comunităților prin sprijin financiar și expertiză, asigurând un viitor mai bun pentru cetățenii Republicii Moldova.",
    "metadata": {
      "original_file": "Unghiul_0327.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0059.html"
    }
  },
  {
    "title": "Municipiul Ungheni are cel mai performant centru de monitorizare video din țară",
    "content": "Municipiul Ungheni are, la momentul de față, cel mai performant centru de monitorizare video din Republica Moldova, ceea ce permite asigurarea mult mai eficientă a securității cetățenilor și, implicit, transformarea Ungheniului într-un oraș sigur pentru trai și activitate, scriu reprezentanții Pimăriei municipiului Ungheni.\n\nGrație Programului „EU4 Moldova: Regiuni-cheie”, implementat de PNUD și UNICEF Moldova, pe teritoriul municipiului au fost instalate 52 de camere de supraveghere video, a fost amenajat centrul de monitorizare video, care e asigurat cu tot echipamentul necesar de ultimă generație, au fost instruiți operatorii. Investiția Uniunii Europene a fost de peste 103 mii de euro. La acest sistem au fost conectate și camerele de supraveghere video instalate anterior – peste 30 la număr.\n\nPe 28 noiembrie, centrul respectiv a fost inaugurat oficial, în prezența reprezentantului Delegației Uniunii Europene în Republica Moldova, Jan Demidovits-Mekelainen, a managerului Programului „EU4Moldova: Regiuni Cheie”, Alexandru Pelivan, a primarului municipiului Ungheni, Vitalie Vrabie.\n\nCu toții ai menționat importanța acestui centru, care va aduce doar beneficii pentru asigurarea și menținerea ordinii publice. Ruslan Grecu, comisar adjunct al Inspectoratului de Poliție Ungheni, a mulțumit pentru investiția făcută, subliniind că, datorită noilor tehnologii, va crește rata de descoperire, dar și de prevenire a infracționalității, iar polița va putea reacționa mult mai rapid și mai prompt la semnalele parvenite.",
    "metadata": {
      "original_file": "Expresul_Ungheni_0025.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0409.html"
    }
  },
  {
    "title": "Larisa Chiriliuc – ungheneanca care știe să îmbine pasiunile și activitățile pentru a crește profesional",
    "content": "Dansează de la o vârstă destul de fragedă, iubește să călătorească, este croitoreasă de profesie, predă educația tehnologică la Liceul „Vasile Alecsandri” din Ungheni și, mai nou, a finalizat masteratul la Facultatea Arte Plastice și Design la Universitatea Pedagogică „Ion Creangă”, lansând și o colecție vestimentară, semnată de ea.\n\nVorbim de ungheneanca Larisa Chiriliuc, care de la primii pași făcuți pe scena dansului și în lumea croitoriei, până la realizarea unei colecții vestimentare proprii, a străbătut un drum al descoperirii de sine și al exprimării artistice.\n\nLa cei 56 de ani ai săi, demonstrează că nu existe limită de vârstă atunci când îți dorești să te realizezi pe plan profesional și nu doar.\n\nDansează de când se știe, dansul fiind parte din viața sa. Iar de la vârsta de 12 ani, Palatul de Cultură devenise o a doua casă. A dansat în Ansamblul de dansuri „Struguraș” până la 39 de ani, după care a luat o pauză. După ani, a devenit membră a altui ansamblu de dansuri format la Palatul de Cultură – „Hora de la Prut”, membrii acestuia fiind persoane ajunse la vârsta a doua. „Dacă ești în suflet dansator, ești până la adânci bătrânețe”, afirmă ea.\n\nDansul este doar o parte din viața ei. Datorită dansului Larisa Chiriliuc spune că se menține și în formă, și în dispoziție bună. Tot datorită dansurilor reușește să și călătoarească.\n\nDupă ce a absolvit clasa a VIII-a, s-a înscris la Colegiul Tehnologic din Chișinău, deși mama sa mereu a încercat să o convingă să își aleagă o profesie mai solicitată, cum ar fi contabil sau economist. Însă, fiind încăpățânată de fire, și-a urmat vocația. După finalizarea studiilor, a revenit la Ungheni pentru că așa cum spune ea – o aștepta „Struguraș”-ul.\n\nLa Ungheni a început a lucra ca simplu croitor. Însă nu a lucrat mult. Chiar dacă îi plăcea ceea ce făcea, a abandonat, pentru că se plictisea. „Fiind o fire mai dinamică și activă, aveam nevoie de o activitate care implica mai multă mișcare”, explică Larisa Chiriliuc.\n\nLa propunerea unei foste colege de clasă, a început să lucreze instructoare de pioneri la școală. „Eram mereu înconjurată de copii, eram implicată în diferite activități și în paralel, dansam și coseam. Totul se îmbina perfect”, a mai precizat ea.\n\nA ieșit în concediul de maternitate. Între timp, fiind în concediu de maternitate, a mai lucrat la o firmă de cusut. După concediu, dorindu-și să se întoarcă la școală, printre copii, nu a fost primită de către conducerea școlii, motivând că funcția era ocupată. Atunci a trebuit să se reorienteze spre un alt post de lucru. Așa că a mers la fabrica de covoare din Ungheni. Dar nici acolo nu a lucrat mult timp. Având grad de invaliditate, nu era compatibilă cu munca pe care o efectua.\n\nDar nu s-a descurajat și așa a revenit la croitorie, deschizându-și un mic atelier de croitorie, chiar acasă, împreună cu alte cinci fete. „Iată în așa mod, am lucrat foarte mulți ani până într-o zi, când am înțeles că eu nu mai vreau să cos. Am avut un fel de ardere profesională așa că am oprit activitatea”, povestește ea.\n\nDupă un timp, a început să predea cursuri de dans unui grup de copii. Paralel, avea și ore la Centrul de Creație. Apoi, a primit oferta de a preda ore de educație tehnologică la liceul „Vasile Alecsandri”, fiind obligată, oarecum, să renunțe la grupa de dansuri. „Deja predând la liceu, am început să fac unele cursuri, să am performanțe… Și, iată că, m-am gândit la ideea de a mă înscrie la master”, povestește Larisa Chiriliuc.\n\n„A fost o motivație destul de bună, mai ales că odată ce m-am înscirs la master, am avut ocazia să mă perfecționez în domeniul croitoriei, să îmi mai îmbogățesc cunoștințele, să aflu lucruri noi din domeniul designului vestimentar”, a mai spus ea.\n\nI-a plăcut să se reagăsească în rol de studentă. Datorită acestui rol, a reușit să devină mai răbdătoare și mai înțelegătoare cu elevii ei.\n\nPe designer vestimentar Vasile Vozian și l-a ales drept conducătorul tezei ei de master. El a fost cel care a ghidat-o și a îndrumat-o spre realizarea visului de a-și crea o colecție de ținute vestimentare în stil minimalism modern. „La master am renăscut. Atîția ani i-am dedicat cusutului, dar n-am creat niciodată ceva valoros, să fie ceva ce eu îmi doresc și nu ceea ce vrea clientul. Și iată că, sosise momentul oportun”, accentuează ea.\n\nInițial, avea 2 idei de colecții pentru teză. „Prima era să creez ținute pentru niște vedete originare din Ungheni. A doua idee era să iau femei din jurul meu și să le cos ținute pentru vârsta 50 plus. Astfel, cea de-a doua idee a fost susținută de conducătorul tezei de masterat”, a subliniat ea.\n\nColecția ei a inclus 6 piese vestimentare. Cinci piese au rămas la modele, iar una a rămas la Universitate. Colecția sa a fost un succes și a reprezentat o confirmare a pasiunii și talentului său în domeniul designului vestimentar.\n\n„Nu există limită de vârstă la nimic. Nici pentru călătorii, nici pentru dansuri, nici pentru diferite pasiuni, nici pentru lucru, iar lista poate continua… Pur și simplu, trebuie să fii mereu tânăr în suflet”, a menționat la fina dânsa.\n\nPe lângă pe toate pe care le-a realizat, Larisa Chiriliuc mai are un vis: își dorește să-și renoveze vila după propria viziune, continuând să-și urmeze visurile și să se bucure de viață în toate aspectele ei. Iar pentru aceasta a început să „fure” idei, să le învețe și să le pună în practică atunci când va fi gata să le aplice.\n\nPână atunci, ea continuă să-și urmeze visurile și să se bucure de viață în toate aspectele ei.",
    "metadata": {
      "original_file": "Expresul_Ungheni_0160.html"
    }
  },
  {
    "title": "Lumină „europeană” la Negurenii Vechi, conectată după consultarea comunității",
    "content": "Peste două mii de locuitori din patru sate din comuna Negurenii Vechi, raionul Ungheni pot merge în siguranță pe drumurile localității pe înserat sau dimineața devreme. În sat au fost finalizate lucrările de modernizare a sistemului de iluminat stradal, desfășurate în cadrul Programului Național „Satul European Expres”. Au fost instalate circa 140 de lămpi eficiente energetic. Primara comunei spune că problema s-a rezolvat datorită comunicării eficiente dintre locuitori și autoritățile publice locale.\n\nDespre nevoia instalării unui sistem de iluminat stradal funcțional în satele Coșeni , Țîghira și Zăzulenii Vechi , care fac parte din comuna Negurenii Vechi , se vorbește de multă vreme. În toate cele patru localități existau piloni și câte un bec rătăcit, care, în special pe vreme rea, ori era stins, ori abia clipea. Un proiect de iluminare stradală început anterior în comună nu acoperea toate satele. Primăria nu putea însă rezolva problema doar cu resursele din bugetul localității. După ce Guvernul a anunțat startul Programului „Satul European Expres”, al cărui scop este modernizarea infrastructurii rurale, oamenii din cele patru localități au insistat să fie organizate consultări publice în fiecare sat pentru a identifica, în comun, care este cea mai stringentă necesitate. După consultări s-a decis: iluminatul stradal.\n\nNu poți cere de la autorități, fără să te implici\n\nTatiana Carauș locuiește lângă Centrul medicilor de familie din Zăzulenii Vechi și spune că, fiind o zonă cu circulație intensă, instalarea iluminatului stradal era primordială: „Greu era înainte. Eu sunt asistent social și orbecăind noaptea prin sate, fără lumină prin mahalale, e dificil. Bine că la adunări au vorbit mai mulți oameni despre nevoia de a avea lumină pe străzi”. Ea spune că oamenii din Negurenii Vechi au fost foarte insistenți și au cerut să le fie rezolvată problema. „Noi deja de mai mulți ani vrem lumină în localitate. Am participat activ la acele adunări, fiindcă nu poți cere permanent de la autorități, fără să te implici”, conchide Tatiana Carauș.\n\nMai multă lumină și în preajma școlii\n\nLipsa iluminării stradale era o problemă și în preajma școlii. Victor Cojocaru locuiește în satul Negurenii Vechi, chiar lângă gimnaziu. El spune că pe timp de iarnă, când rămân la școală pentru activități suplimentare, copiilor și profesorilor le este frică să meargă prin întuneric: „Chiar era de gândit. Acum, mulțumim Domnului, este lumină și pentru elevi. Pentru copii e mai sigur să meargă neînsoțiți până acasă”. A participat și el la consultările publice la care s-a discutat acest subiect.\n\n„Cu banii din bugetul local nu ai posibilitate să realizezi așa proiecte importante, deoarece în zonă avem puțini agenți economici, ca să poată contribui substanțial la bugetul local. Am organizat întâlniri, oamenii au discutat ei înșiși care sunt urgențele pentru localități și am ajuns la concluzia că iluminatul stradal este cel care trebuie modernizat urgent”, spune primara Galina Uscatu.\n\nLocalitatea a câștigat proiectul în cadrul Programului „Satul European Expres” cu o valoare de peste 147 de mii de lei. Cu această sumă a fost extins iluminatul stradal pe o lungime de circa 11 kilometri în toate cele patru sate din comună, fiind instalate 137 de corpuri de iluminat eficiente energetic. Galina Uscatu a precizat că la concursul public anunțat de primărie în luna august curent au participat cinci agenți economici, fiind aleasă oferta care a prezentat cel mai mic preț. Ea consideră că ar fi bine ca oamenii să se implice la toate nivelurile de planificare și luare a deciziilor, inclusiv cele ce țin de gestionarea banului public. „Organizarea dezbaterilor publice pe teme de interes local le permite oamenilor să decidă asupra unei părți din bugetul public, implicând direct comunitatea în stabilirea priorităților și în gestionarea eficientă a resurselor financiare”, conchide primara.\n\nArticolul este un produs al proiectului „Consolidarea integrității în achizițiile publice prin contribuția mass-media” , desfășurat de Asociația Presei Independente (API), ca beneficiară a proiectului „Consolidarea integrității în achizițiile publice” , implementat de către Institutul pentru Dezvoltare și Inițiative Sociale (IDIS) „Viitorul”, în parteneriat cu Fondul de Parteneriat pentru Transparență (SUA). Opiniile exprimate în articol aparțin autorilor și nu reflectă neapărat opinia IDIS „Viitorul” și a donatorului.",
    "metadata": {
      "original_file": "Expresul_Ungheni_0249.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0235.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0370.html"
    }
  },
  {
    "title": "Să nu fim ignoranți și să nu tolerăm violența",
    "content": "Violența împotriva femeilor și fetelor este una dintre cele mai sistematice și frecvente încălcări ale drepturilor omului. Din păcate, realitatea demonstrează că și bărbații pot fi victime ale violenței. Indiferent cine cade victimă, cauzele, efectele și consecințele sunt întotdeauna tragice.\n\nUn caz recent și răsunător, care a avut loc în țara noastră, a alertat atât structurile de drept, cât și societatea. Un cetățean turc, aflat de mai mult timp pe teritoriul țării noastre, a fost asasinat în plină zi, într-un sector al capitalei, de către o persoană necunoscută. Spre deosebire de trecut, când crimele și violențele se desfășurau în locuri ascunse, astăzi atacatorii nu mai au remușcări, acționând fără frică de consecințe. \n\n În trecut, cele mai frecvente cazuri de infracțiuni implicau jafuri și furturi de bunuri materiale. Astăzi, însă, ne confruntăm cu crime mult mai șocante. Exemplele recente din presă și rețelele de socializare arată o creștere a acestor cazuri. Chiar dacă unele dintre ele se întâmplă în alte țări, nu putem rămâne indiferenți față de victimele care sunt cetățeni de-ai noștri. Un caz tragic a implicat o lucrătoare medicală din România, care a fost asasinată la locul de muncă. Un alt caz s-a produs în Germania, unde un cuplu și-a pierdut viața prin crimă urmată de sinucidere. În urma acestei tragedii, doi copii au rămas orfani, iar părinții îndurerați cer ajutor pentru a-i repatria. De asemenea, o femeie din raionul Ungheni a fost ucisă cu cruzime de ginerele ei, aflat în stare de ebrietate. \n\n Deși instituțiile de drept și ONG-urile desfășoară activități pentru a diminua rata infracționalității, se pare că mai este un drum lung până la rezolvarea acestor probleme. Cauzele acestor situații dramatice sunt variate: consumul de alcool, gelozia, ura, dorința de răzbunare și altele. Aceste cazuri tragice se produc, poate, și din cauza lipsei de comunicare civilizată sau a tendinței de a ascunde conflictele și divergențele de ochii lumii, pentru a evita să devină subiect de discuții. Uneori, ne resemnăm cu ideea că „așa e la toată lumea”. \n\n Este crucial să nu fim ignoranți și să nu tolerăm violența. Doar astfel putem preveni ca alte persoane să devină victime ale unor asemenea tragedii.",
    "metadata": {
      "original_file": "Unghiul_0167.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0537.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0022.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0188.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0472.html"
    }
  },
  {
    "title": "Copiii din Ungheni au învățat regulile de circulație pe două roți",
    "content": "Săptămâna trecută în orășelul copiilor din municipiul Ungheni s-au desfășurat lecții de ciclism. La lecții au participat elevii claselor primare din Școala Primară „Spiridon Vangheli” și elevii din cadrul Liceului Teoretic „Aleksandr Pușkin”.\n\nPotrivit organizatorilor, copii au fost îndrumați de specialiști și experți în siguranța rutieră. În timpul lecțiilor de ciclism aceștia au primit materiale informative și instructive despre principalele reguli de circulaţie pentru biciclişti, au testat echipamentul de protecție și au fost informați despre cele mai importante semne de circulație și reguli de comportament în trafic. De asemenea, elevii au participat la teste, au exersat mersul cu bicicleta în diverse situații practice și au demonstrat cunoștințele și abilitățile obținute.\n\nMenționăm că, lecțiile de ciclism fac parte din Campania de sensibilizare și informare și au avut drept scop dezvoltarea abilităților elevilor privind mersul pe bicicletă, comportamentul ciclistului în trafic și cultivarea cunoștințelor despre cele mai importante reguli de circulație pentru cicliști.\n\nAceste lecții au fost organizate în cadrul proiectului „Dezvoltarea transfrontalieră a transportului prietenos mediului” 1HARD/3.1/11, finanțat de Uniunea Europeană în cadrul Programului Operațional Comun România – Republica Moldova 2014-2020, implementat de Primăria municipiului Ungheni în parteneriat cu Primăria municipiului Dorohoi, România și Centrul Regional de Dezvoltare Durabilă.",
    "metadata": {
      "original_file": "Expresul_Ungheni_0377.html"
    }
  },
  {
    "title": "Locuitorii din Gherman și Sculeni beneficiază de un drum proaspăt reabilitat",
    "content": "Locuitorii din Gherman și Sculeni beneficiază de un drum proaspăt reabilitat care include treceri de pietoni, în special în zona școlilor și grădințelor și stații de autobuze conform normelor în vigoare.\n\nÎn acest context, a avut loc recepția finală a drumului național R16 Bălți – Fălești – Sculeni, după încheierea perioadei de remediere a defectelor. Comisia de recepție finală a stabilit că notificările de la recepția la terminarea lucrărilor au fost remediate de către antreprenor în conformitate cu specificațiile contractuale, transmite Administrația de Stat a Drumurile.\n\nDe asemenea, a fost asigurată reabilitarea tronsonului de la km 30, 27 până la km 59, 48, care a inclus reabilitarea părții carosabile, reconstrucția a 4 poduri, precum și construcția a peste 17,000 m2 de trotuar.\n\n”Reabilitarea acestui tronson conform standardelor europene a adus îmbunătățiri semnificative în infrastructura rutieră din zonă pentru locuitorii satelor Călugăr, Frumușica, Bocșa, Vrănești, Taxobeni, Gherman și Sculeni”, scriu reprezentanții ASD.\n\nLungimea sectorului de drum reabilitat este 29,21 km, cu valoarea contractuală de circa 24 mil euro, bani alocați din împrumutul oferit Guvernului Republicii Moldova de către Banca Europeană pentru Investiții.",
    "metadata": {
      "original_file": "Expresul_Ungheni_0232.html"
    }
  },
  {
    "title": "Sportivii ungheneni s-au întors acasă cu locul II, de la Concursul Republican de Atletism",
    "content": "Sportivii Gheorghe Buzulan și Ecaterina Cernat s-au întors acasă cu locul II la categoria Alergări pe o distanță de 2000 de metri.\n\nPe 14 ianuarie 2023, aceștia au participat la Concursul Republican de Atletism organizat de către Federația de Atletism din Republica Moldova.\n\nPotrivit lui Mihai Grosu, antrenor superior secția atletism la Școala Sportivă din orașul Ungheni, în timpul acestei competiții Gheorghe Buzulan a înregistrat un record personal de 5 minute și 52 secunde. ”Sunt mândru că noul an ne-a adus două locuri pe podiumul acestor competiții prestigioase”, a declarat antrenorul.\n\nLa acest concurs au mai fost prezenți și sportivii juniori Olga Lupu, Evelin Șaitan, Veronica Trocin și Sabina Negară, care s-au prezentat destoinic. De asemenea, potrivit antrenorului, Evelin Șaitan a obținut rezultate remarcabile în cadrul probei de 1000m, acesta a reușit în timp de patru săptămâni, să se încadreze într-un timp mai scurt de 3 minute.\n\nLa concurs au participat sportivii seniori din orașele, raioanele, școlile și cluburile sportive membre ale FAM. Probele de concurs au fost repartizate în 2 categorii fete și băieți unde au fost incluse alergări, sărituri și aruncări.\n\nSportivii care s-au clasat pe locul I s-au ales cu premii banești, diplomă și Revista ”Atletism 2022- 2023”, iar cei de pe locurile II și III au fost premiați cu diplomă și Revista ”Atletism 2022- 2023”.",
    "metadata": {
      "original_file": "Expresul_Ungheni_0398.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0560.html"
    }
  },
  {
    "title": "Fericirea, cum o contemplăm?",
    "content": "Viziunea socială asupra fericirii și succesului rareori coincide cu lucrurile care ne fac cu adevărat fericiți, este concluzia mai multor psihologi și nu numai. Da,viața individuală are culorile ei, fie mai aprinse sau mai puțin atractive. Deși pare deoseori, că am descoperit „rețeta” fericirii, apare și senzația că ceva totuși lipsește.\n\nAi o casă impunătoare, o relație bună și o slujbă cu perspectivă, însă toate acestea sunt circumstanțe externe. Adevărata fericire sunt acele lucruri pe care zilnic ne concentrăm. \n\n Experta în materie de studiu, Jennifer Twardzik, a realizat o listă cu cele mai comune cinci motive, care ne împiedică să fim fericiți: \n\n 1 Trăim în trecut sau viitor.. Acesta este unul din motivele care afectează fericirea multor persoane. Fie că se gândesc prea mult la ceea ce au avut sau ce ar fi putut avea în trecut. Frământările sunt și mai mari, pentru ce vor putea obține în viitor. Între acestea două preocupări se „pierde” prezentul, pe car deseori nu-l putem savura la justa lui valoare. Valoarea lui, în esență, e și fericirea. Ea ne sfătuie să simțim pământul sub picioare, să privim în jur pentru a observa toate lucrurile pe care le avem cu trăire la prezent. \n\n 2 Suntem încătușați la critică și negativism. Mediul social ne orienta (cel trecut) mereu, pentru a ne judeca pe noi înșine, prin a crede că nu suntem destul de buni, nu suntem buni cu oamenii din jur, îi critcăm destul de aspru ș.a. Când privim atent atitudinile destul de arbitrare, să luăm aminte faptul, când judeci pe alții, îți judeci „propria persoană”. Pentru că lanțul uman ne ține pe toți conectați pe interior, iar critica este un alt lucrur, care deseori ne împiedică să vedem frumusețea mmomentului curent. \n\n 3 Se caută împlinire în lucruri materiale. Împreună mereu suntem preocupați de lucruri, precum: când voi avea casa mea, voi fi fericit, când voi avea salariu mai mare, voi fi fericit, când voi cumpăra o mașină mare, voi fi fericit ș.a. Farsa cea mai mare, în care joacă în mintea majorității este iluzia că dacă vom fi bogați, faimoși… vom fi fericiți. Da, aceste lucruri, ne fac viața mai ușoară și mai plăcută, „dobândirea lor nu înseamnă fericire”, ne spune experta. Adevărata fericire izvorăște din felul în care alegem să ne trăim viața, fie că avem puțin sau mult. \n\n 4 Atenția e mai mare la ce primești decât la ce oferi. Timpul îl consumăm mai mult la favorurile pe care le primim (mult prea atent) fie vorba de salariu, premii și alte stimulente. Ca să fim obiectivi, vom observa mereu un dezechilibru, fie în avantajul propriu, fie invers. Rațional ar fi să ne programăm creierul să se concentreze asupra lucrurilor pe care le oferi și apoi fără mult subiect, la lucrurile pe care le primim. Totodată, e cel mai bine să fim recunoscători și mulțumiți cu lucrurile pe care le avem. \n\n 5 Izbăvirea de sentimentele de tristețe, îngrijorare și furie. În zilele noastre fericirea este definită prin pozitivism, numai excluzând sentimentele negative. Adevărul incontestabil este însă că nimeni nu poate fi pozitiv în permanență. Cu toții avem zile bune și zile proaste (despărțiri, îmbolnăviri, relații pierderi ș.a.). Drept urmare, apar emoții, dureri, tristeți… toate acestea sunt normale, chiar necesare, pentru că avem nevoie de toate aceste experiențe, pentru a duce o viață completă. Trebuie să acordăm timp, pentru a simți și a procesa cu adevărat toate aceste emoții. În caz contrar, ne putem lovi de altfel de probleme, „precum dependențe, depresii ș.a.” – punctează Jennifer Twardzik. \n\n „Când o ușă a fericirii se închide, o alta se deschide, dar deseori ne uităm atât de mult la ușa închisă, că nu o mai vedem pe cea care s-a deschis pentru noi”, ne atenționează Hellen Keller, scriitoare americană.",
    "metadata": {
      "original_file": "Unghiul_0130.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0425.html"
    }
  },
  {
    "title": "Un tânăr din Ungheni a fost reținut pentru deținerea și distribuirea substanțelor narcotice",
    "content": "Polițiștii din Ungheni au intrat în posesia unei informații operative despre activitatea infracțională a unui tânăr, precum că ar păstra și distribui substanțe narcotice în ascunzișuri din fâșiile forestiere din Ungheni.\n\nTânărul de 19 ani a fost depistat în flagrant în timp ce plasa în ascunzișuri „Hașiș” pentru ulterioara vânzare. La el polițiștii au depistat zeci de pachețele cu substanțe narcotice învelite în bandă adezivă de diferite culori.\n\nDe asemenea, în urma cercetării la fața locului, din fâșia forestieră au fost ridicate alte pachețele cu drog, iar încǎ 16 au fost ridicate de la domiciliul său. Totodată a fost ridicat și telefonul acestuia, pentru acumularea materialului probator, stabilirea complicilor și proveniența drogurilor.\n\nCele 52 de pachețele cu substanțe narcotice au fost transmise la CTCEJ al IGP pentru efectuarea expertizelor, iar tânărul este cercetat penal în libertate.",
    "metadata": {
      "original_file": "Expresul_Ungheni_0009.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0075.html"
    }
  },
  {
    "title": "Cei mai mulți ungheneni mor din cauza bolilor aparatului circulator și a accidentelor cerebrovasculare, spun specialiștii DCSP",
    "content": "În perioada 14-21 septembrie 2023 va fi marcată Săptămîna Mondială de acțiune pentru prevenirea Bolilor Nontransmisibile (BNT) cu genericul: ”Momentul îngrijirii este acum”.\n\nPotrivit statisticilor, în raionul Ungheni, în perioada anilor 2020-2021 la 100.000 populație calculată, cel mai des mortalitatea este cauzată de următoarele boli nontransmisibile:\n• Pe locul IV se poziționează – traumele; otrăvirile habituale – 4,8%. În total – 83,5%.\n\n”Asigurarea la 80% din populația cu boli nontransmisibile care vor avea accesibilitate la serviciile de diagnosticare de bază și medicamente esențiale, inclusiv genetice, pentru a trata bolile netransmisibile prioritare majore. Monitorizarea Programului Teritorial Ungheni de Prevenire și Control al Bolilor Bontransmisibile pentru anii 2023-2027, după aprobarea acestuia, se va efectua în temeiul unui Program de Acțiuni privind implimentarea acestuia la nivel de Sistem Medical Teritorial și Societate Civilă pentru perioada anilor 2023-2027, unde se va evalua anual progresele obținute și informarea corespunzătoare a APL-2, Ministerul Sănătății din Republica Moldova, anuală, către 27.12.2027 prevăzute de Programul Național de Prevenire și Control al Bolilor Nontransmisibile: pentru anii 2023-2027”, spune Alexandr Cornei, șeful Centrului de Sănătate Pulblică Ungheni.\n\nConform statisticii mondiale ale OMS, din cauza bolilor nontransmisibile anual decedează – 41 mln. oameni, constituind 71% din totalul deceselor globale, inclusiv – 15 mln. decese premature – la persoanele cu vîrstele 30- 69 ani, decese evitabile. Din totalul BNT înregistrate la nivel global, ele au următoarea poziționare ( cele 71 %). Printre cele mai răspândite sunt bolile aparatului circulator (BAC) accidente cerebrovasculare (ACV) – 17,9 mln decese – sau 43,6% din totalul deceselor, apoi urmează cancerul – 93 mln decese – sau 22,7 % din totalul deceselor, Bolile Obstrucționale Pulmonare Cronice (BOPC) neinfecțioase – 4,1 mln decese sau -10,0 % din totalul deceselor și diabetul zaharat (DZ – tipurile 1+2) – 2 mln din totalul deceselor alcătuind 4,9%.\n\nConform Strategiei Naționale de Dezvoltare ”Moldova Europeană 2030” și a estimărilor privind principalii factori de risc, care determină povara bolilor netransmisibile, Programul Național dePrevenire și Control al Bolilor Nontransmisibile pentru anii 2023-2027, inclusiv și a celui Teritorial Ungheni, ce va fi elaborat în trimestrul IV a anului 2023.",
    "metadata": {
      "original_file": "Expresul_Ungheni_0320.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0219.html"
    }
  },
  {
    "title": "Scriitoarea ungheneană Radmila Popovici, a editat un manifest poetic intitulat ”Și eu sunt Ucraina”",
    "content": "O carte intitulată ”Și eu sunt Ucraina”, manifest poetic de scriitoarea Radmila Popovici a apărut recent la o editură din Iași, informează moldpres.md.\n\nSolicitată de agenție, Radmila Popovici a afirmat că volumul a ieșit de subt tipar la Editura ”Junimea” din Iași și a fost lansat pe 23 noiembrie la Târgul de Carte GAUDEAMUS, cu o prefață intitulată „Împotriva barbariei” de politologul, profesorul universitar dr. la Universitatea „Petre Andrei” din Iași, Sorin Bocancea și o postfață de jurnalista și scriitoarea Angela Aramă. Pe 26 noiembrie, cartea a fost prezentată la Standul Ambasadei Ucrainei în Republica Moldova în cadrul Târgului Internațional de Caritate la Palatul Republicii.\n\nCartea este un Manifest poetic constituit din două părți temporale ale aceluiași război din Ucraina (2014-2022 și 24 feb. 2022-6 sep. 2023) și conține pamflete, poeme, imnuri, blesteme, vine cu un mesaj direct, cu un fel de „afiș” de solidarizare cu poporul ucrainean agresat de armata rusă. Potrivit profesorului universitar Sorin Bocancea, „versurile Radmilei Popovici sunt nu doar o formă de rezistență tăcută, ci un curajos contraatac împotriva minciunii și a crimelor ce definesc agresiunea Rusiei împotriva Ucrainei, unul în forma în care îi este la dispoziție poetului să-l dea cu singura lui armă: cuvântul”, a remarcat Sorin Boceancea.\n\nÎn acest context, fosta jurnalistă, originară din raionul Ungheni, Angela Aramă a scris că „Radmila Popovici este una dintre puținele scriitoare din Republica Moldova căreia îi pasă cu adevărat. Care trăiește intens aceste timpuri dramatice, înălțându-se spre albastrul cerului întins cu grijă ca o ie-vâșivankă peste lanul galben, pârguit și, de-acolo, ca o lance, ca un zbor de ciocârlie, aruncându-se în sub-pământul groazei pentru a scoate la iveală esențe în care din abisuri răsar „doar cruci și nu spice”. ”Face acest sacrificiu (zgâriindu-și pe față poezia!) cu bună-știință. Pentru a ne deschide ochii ca să vedem. Să vedem cu adevărat!”, a subliniat, Angela Aramă.\n\nPoeziile sale sunt traduse în limbile: franceză, italiană, germană, spaniolă și engleză.",
    "metadata": {
      "original_file": "Expresul_Ungheni_0265.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0126.html"
    }
  },
  {
    "title": "Un copil din Ungheni a fost salvat de la înec",
    "content": "Angajații DSE mun. Ungheni au salvat un băiat în vârstă de 7 ani, care se afla în pericol de înec pe apa unui bazin acvatic din orașul Ungheni, anunță Inspectoratul General pentru Situații de Urgență.\n\nPotrivit sursei cazul a avut loc în după amiaza zilei de 11 ianuarie 2025, către ora 16:50. Potrivit informațiilor, copilul se afla de unul singur pe o plută de lemn la mijlocului iazului. Acesta fiind panicat și alarmat solicita ajutor. Din fericire, copilul a fost observat de trecători, care au alertat serviciile specializate. La fața locului au intervenit rapid două echipe de salvatori și pompieri. Ajunși, aceștia în scurt timp au recuperat în siguranță copilul la mal. În urma incidentului copilul nu a suferit careva traumatisme.\n\nÎn acest sens, Inspectoratul General pentru Situații de Urgență îndeamnă părinții și cei care au în grijă minori să-i supravegheze permanent și să nu le permită aflarea sau jocul de unii singuri în apropierea râurilor sau bazinelor acvatice.\n\nDe asemenea, salvatorii avertizează că aflarea pe suprafața bazinelor acvatice prezintă un pericol iminent pentru viață și sănătate, în special când are loc formarea stratului subțire de gheață.\n\nÎn situații de risc oamenii sunt rugați să apeleze de urgență Serviciul 112.",
    "metadata": {
      "original_file": "Unghiul_0576.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0599.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0063.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0433.html"
    }
  },
  {
    "title": "Un nou spațiu de recreere și agrement va fi disponibil, în curând, pentru ungheneni",
    "content": "În scurt timp, pe unul dintre spațiile publice din municipiul Ungheni (pe strada Nanțională, tronsonul cuprins între străzile Decebal și Vasile Lupu) va apărea un nou spațiu de recreere și agrement. Este vorba de amenajarea unei suprafețe de 248 de metri pătrați, unde vor fi instalate 11 elemente de joacă pentru copii, 4 elemente de fitness, 2 bănci, coșuri de gunoi.\n\nS-a decis amenajarea spațiului respectiv urmare a solicitărilor locuitorilor din zonă. Totodată, se știe că regiunea este foarte aglomerată, aici fiind amplasate 10 spații comerciale, o piață mixtă și 4 blocuri de locuit multietajate, astfel că un spațiu de recreere este necesar și binevenit.\n\nToate elementele de joacă pentru copii vor fi realizate din materiale care nu lunecă, rezistente la umiditate, prelucrate cu structură multistrat de diverse culori, fără componente toxice. Și elementele de fitness, destinate adolescenților și adulților, vor fi acoperite cu vopsea pulbere, rezistentă la factorii climatici.\n\nProiectul „Amenajarea unui spațiu de recreere și agrement pe strada Națională din municipiul Ungheni” va fi realizat, grație Programului Național de granturi mici pentru dezvoltare regională și locală „Satul European Expres”.",
    "metadata": {
      "original_file": "Expresul_Ungheni_0336.html"
    }
  },
  {
    "title": "Foto / La grădinița „Tereza Sobolevschi” din Ungheni a fost creat un nou spațiu de joc, recreere și agrement",
    "content": "Joi, pe 16 noiembrie la grădinișa-creșă ”Tereza Sobolevschi” din Ungheni a avut loc evenimentul de finalizare a proiectului ”Modernizarea spațiului fe joc, recreere ai agrement”. Acesta este implementat de Grupul de Inițiativă Locală „Claudia Sârbu” în cadrul Programului de Granturi Mici și finanțat de Fundația Comunitară Ungheni.\n\nÎn cadrul acestui proiect, au fost dotate terenurile cu atribute de joc: tobogane, carusel, figurină pe arc, de asemenea au fost achiziționate echipament de joc, cum ar fi: trotinete, biciclete , mașini Tolocar și a fost creat unui spațiu numit ”În ogradă la bunici”.\n\n”Astăzi , ne-am convins încă odată cât de frumoasă și colorată, plină de farmec, zâmbet și voie bună poate fi viața unui copil în gradiniță, atunci când sunt create condiții optime de dezvoltate, de joc și recreere. Cât de fericiți pot fi copiii când le oferi libertatea de a alege, de a se juca, de a interacționa cu semenii”, a spus Svetlana Gaiduc, directoarea gărdiniței.\n\nMenționăm că, beneficiarii direcți ai acestui proiect sunt cei peste 300 de preșcolari ce frecventează grădinița, dar și 22 de cadre didactice care lucrează aici.\n\nBugetul total al proiectului este de 112 mii 532 de lei, 50 de mii fiind oferiți de Fundația Comunitară Ungheni.",
    "metadata": {
      "original_file": "Expresul_Ungheni_0273.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0521.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0171.html"
    }
  },
  {
    "title": "Un bărbat din Ungheni a fost condamnat la 12 ani de închisoare după ce și-a înjunghiat vecinul",
    "content": "Potrivit materialelor dosarului, totul s-a produs în seara zilei de 8 iunie, când condamnatul a venit în vizită la vecin cu care a consumat vin. Ulterior, bărbatul a plecat acasă, însă a revenit în scurt timp, cerându-i victimei să-i dea o țigară.\n\nDupă ce a primit refuz, individul a luat un cuțit și i-a aplicat o lovitură în regiunea gâtului. Văzând că vecinul zace într-o baltă de sânge, acesta a ieșit afară și a alertat vecinii.\n\nFiind audiat, acesta și-a recunoscut parțial vina. El a menționat că și-a lovit vecinul cu cuțitul, însă nu a avut intenția de a-l omorî.\n\nPrin sentința magistraților, bărbatul a fost condamnat la 10 ani de închisoare. Ținând cont că acum doi ani bărbatul a fost condamnat pentru huliganism la 3 ani de închisoare cu suspendarea executării pedepsei, s-a dispus aplicarea pedepsei finale sub formă de 12 ani de detenție.\n\nSentința nu este definitivă și poate fi atacată la Curtea de Apel Bălți în decurs de 15 zile.",
    "metadata": {
      "original_file": "Expresul_Ungheni_0048.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0464.html"
    }
  },
  {
    "title": "Consumul de energie va crește azi cu 15%, estimează Energocom",
    "content": "În prima zi de lucru după sărbători, se prognozează un consum de electricitate cu 15% mai mare decât în ziua precedentă, 8 ianuarie. Însă cantitatea este mai mică decât vineri, 3 ianuarie, care la fel a fost zi de lucru.\n\nSA Energocom precizează că a rezervat capacitatea comercială la hotarul cu România, pentru a acoperi necesarul de consum de energie electrică al malului drept al râului Nistru pentru ziua de astăzi.\n\nDin cauza vremii calde de afară, centralele de termoficare din Chișinău și Bălți vor produce mai puțină energie electrică, în schimb se anticipează o ușoară creștere a cantității energiei regenerabile.\n\nAstfel, pe 9 ianuarie, pe lângă producția locală, restul electricității va fi achiziționată din import și de pe bursă.\n\nCelula de criză de la Guvern precizează că pentru perioada 7-8 ianuarie, consumul de curent a fost asigurat integral pentru malul drept, fără a fi nevoie de activat contractele de avarie.\n\nTotodată, energia electrică pentru malul stâng este asigurată în continuare de MGRES, care funcționează pe bază de cărbune. În condițiile în care se înregistrează un deficit acut de energie, pentru a evita supraîncărcarea rețelei sunt efectuate deconectări în evantai, a câte opt ore pe zi.",
    "metadata": {
      "original_file": "Unghiul_0034.html"
    }
  },
  {
    "title": "Un cadavru în stare de putrefacție a fost descoperit pe malul râului Prut",
    "content": "Astăzi, 16 iunie 2023, în jurul orei 11:15, o persoană, aflată la odihnă în zona de frontieră a anunțat, patrula Sectorului Poliției de Frontieră Ungheni, despre prezența unui un cadavru în stare de putrefacție, pe malul Prutului, informează Poliția de Frontieră a Republicii Moldova.\n\nLa fața locului, polițiștii de frontieră au confirmat alerta și au chemat autoritățile de specialitate prin intermediul Serviciului 112.\n\nConform informațiilor, în continuare cazul este cercetat de către Inspectoratul de Poliție Ungheni.",
    "metadata": {
      "original_file": "Expresul_Ungheni_0361.html"
    }
  },
  {
    "title": "Rânza moldoveanului…",
    "content": "Toţi ştim că după o anumită oră nu mai e permis să lucrezi cu bormaşina. Uite, un dornic de prea mult confort personal, continuă să o facă şi după acea oră limită. Faptul că deranjează o scară sau chiar un bloc nu îl priveşte, principalul lui să-i fie bine. \n\n Lista cu “rânza mea e mai presus decât a vecinului” e lungă la moldoveni. Confortul personal fără a lua în calcul şi a celui de alături primează. Trăim aproape fără reguli, aşa ca oamenii din epocile apuse. Şi viaţa noastră devine de nesuportat. Azi vecinul îţi suportă mojicia de a-ţi face hatârul, iar mâine tu pe a lui. Dacă am ţine cont de câteva reguli, care până la urmă sunt de bun-simţ, ar fi cu totul altfel de trăit în Republica Moldova.",
    "metadata": {
      "original_file": "Unghiul_0258.html"
    }
  },
  {
    "title": "„Tradiții și obiceiuri ca la noi în sat”- un eveniment deosebit s-a desfășurat la Măcărești",
    "content": "Un eveniment de zile mari a avut loc pe 9 ianuarie la Măcărești. Aici s-a desfășurat festivalul „Tradiții și obiceiuri ca la noi în sat”, parte a Campaniei lansate de Guvern „Hai acasă de Crăciun”.\n\nNici gerul de afară, nici zăpada nu i-a împiedicat pe locuitorii satelor Măcărești și Frăsinești să iasă în plină stradă, în cea de-a treia zi de Crăciun, pentru a marca, așa cum se cuvine, sărbătorile de iarnă. Astfel, s-au adunat de la mic la mare în centrul satului, împreună cu autoritățile locale, reprezentanți ai instituțiilor publice din cele două sate, care formează o comună, colectivele folclorice într-un alai, mărșăluind de-a lungul celor două sate, pe o distanță de circa 3-4 km.\n\nStartul evenimentului a fost dat la Primăria comunei Măcărești, unde micuții de la grădinița – creșă „Izvoraș” i-au colindat pe cei prezenți. Ulterior, alaiul de colindători, urători, măştile zoomorfe și toți invitații au mers pe jos, pe traseul central al comunei către Căminul Cultural din satul Frăsinești.\n\nÎn drum, alaiul a avut 3 popasuri culturale la: Casa de Cultură Măcărești, Parohia Sf. Mucenic Grigore Bogoslovul din satul Măcărești și Parohia Sf. Mucenic Nicolae din satul Frăsinești, unde, la fel, au colindat și au urat.\n\nPunctul final al alaiului a fost la Căminul Cultural din satul Frăsinești. Aici oaspeții au fost întâmpinați cu tradiționala pâine cu sare și un pahar de vin fiert. Și pentru că termometrele indicau temperaturi de -10 grade celsius, toți cei prezenți la eveniment s-au unit într-o horă de sărbătoare.\n\n„Această sărbătoare ne unește de la mic la mare și este un mesaj de îndemn pentru toți cei aflați peste hotarele țării să vină acasă de Crăciun. Acest mesaj vine atât din partea Guvernului cât și a Primăriei Măcărești căci sărbătorile de iarnă au menirea să ne unească la un loc, să ne facă mai blajini, mai fericiți și mai buni la suflet”, a menționat Sergiu Manciu, primarul comunei Măcărești.\n\nPrezent la sărbătoare, Dionisie Ternovschi, președintele raionului Ungheni, a venit cu un mesaj de felicitare pentru toți locuitorii satelor Măcărești și Frăsinești, dar totodată și cu o promisiune: „Știm că cei de la Măcărești au o mare nevoie de Casa de Cultură, de aceea vrem să ne implicăm foarte mult în soluționarea acestei probleme”.\n\n„Este un eveniment foarte frumos, sper să fie într-un ceas bun, să nu fie nici primul și nici ultimul eveniment de acest gen. Prin astfel de sărbători avem posibilitatea să păstrăm tradițiile pentru generațiile viitoare”, a spus Aliona Iancu, locuitoare a satului Frăsinești.\n\nÎn cadrul acestei sărbători nu doar cei mici au urat, au tras o hăitură și au pocnit din bici, dar și oamenii gospodari. „Avem o sărbătoare foarte frumoasă astăzi, nici gerul de afară nu ne-a împiedicat să participăm. Cred că de fiecare sărbătoare ar trebui să fie organizate astfel de evenimente, căci asta este o datină străbună lăsată de bunei și străbunei, noi trebuie să le păstrăm să le ducem mai departe pentru urmașii noștri”, a spus și Oleg Enache, un locuitor al satului Măcărești.\n\nÎn timp ce pe scările Căminului Cultural răsunau colinde, hăituri și fel de fel de scenete, în plină stradă oaspeții se delectau cu vin fiert, mămăligă aburindă, sărmăluțe în foi de varză și viță de vie, friptură, plăcințele calde dar și multe alte bunătățuri care îți lăsau gura apă și pe care doar gospodinele din comuna Măcărești le pot găti.\n\nEvenimentul „Tradiții și obiceiuri ca la noi în sat” este o activitate din cadrul campaniei naționale ”Hai acasă de Crăciun” inițată de Guvernul Republicii Moldova și a fost organizat de Primăria comunei Măcărești în parteneriat cu Secția Cultură Ungheni, Instituțiile Publice din comuna Măcărești și agenții economici din localitate.",
    "metadata": {
      "original_file": "Expresul_Ungheni_0224.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0559.html"
    }
  },
  {
    "title": "Foto / Primul Club al vârstnicilor a fost deschis la Ungheni",
    "content": "În orașul Ungheni a fost deschis Clubul Vârstnicilor, dedicat încurajării îmbătrânirii active și sănătoase în rândul persoanelor în etate din municipiu. Iar la ceremonia de lansare oficială a Clubului vârstnicilor, care a avut loc miercuri, 27 martie, au participat mai mulți oaspeți de marcă: Florence Bauer, directoarea regională UNFPA pentru Europa de Est și Asia Centrală, Yamada Yoichiro, Ambasadorul Japoniei în Republica Moldova, reprezentanți ai Ambasadei Marii Britanii, Parlamentului Republicii Moldova, reprezentanți ai administrației publice locale, dar și beneficiari ai clubului.\n\nConceput ca un hub pentru persoanele în vârstă din comunitate, centrul oferă o gamă diversă de activități și servicii menite să îmbunătățească sănătatea acestora, să stimuleze dialogul intergenerațional și să promoveze incluziunea socială.\n\nCentrul are două săli spațioase. În una dintre ele, cei cinci tineri voluntari, de trei ori pe săptămână, ghidează, explică și ajută vârstnicii să se descurce cu tot ceea ce ține de tehnologii informaționale, să navigheze pe rețele sociale sau să-și plătească facturile online, în cadrul unor ateliere de instruire. „Datorită faptului că noi avem o performanță mult mai bună în ceea ce privește utilizarea tehnologiilor, suntem un suport informațional pentru vârstnicii care nu se pricep aproape deloc să se utilizeze de telefoane. În același timp, am fost puși în situația de învăța pe alții practic de la zero pașii pe care trebuie să-i facă, ceea ce a fost un pic dificil pentru noi, dar în același timp plăcut, mai ales că am testat rolul de a preda, ceea ce nu e deloc simplu. Totuși, reușim să comunicăm foarte mult cu personele în etate, împărtășim unele puncte de vedere, dar și învățăm câte ceva unii de la alții”, spune Adelina Putina, una din voluntare.\n\nÎn cea de-a doua sală, vârstnicii sunt implicați în diferite activități sportive.\n\n„Este un spațiu în care și cei în vârstă își găsesc un scop și își găsesc valoarea. Pe lângă aceasta, aici învățăm multe și cel mai important, avem și tineri alături de noi”, a menționat una din beneficiare.\n\nIar doamna Lidia, o pensionară din Ungheni menționează că deschiderea unui astfel de centru este binevenit pentru vârstnicii care, odată ajunși la pensie, nu prea au parte de socializare și ocupație. „E una când stai la pensie acasă și e alta când poți avea un loc în care să vii să mai schimbi o vorbă și să te implici în activități interesante. Până acum, sincer vă spun, nu prea ieșeam, stăteam mai mult acasă, cu nepoții, lucru pe lângă casă. Însă, datorită acestui centru, îmi fac timp și pentru a veni aici ca să petrec timpul frumos”.\n\nRodica Guțu, coordonatoarea centrului, spune că activitățile pe care le desfășoară de trei ori pe săptămână, contribuie la menținerea unui mod de viață sănătos și crește speranța de viață. „Datorită finanțatorilor și partenerilor, am reușit să dotăm centrul cu cele necesare pentru a desfășura activități cu beneficiarii. Sunt minunat surprinsă că persoanele care vizitează clubul sunt foarte active și dornice de a participa la activitățile noastre”, a adăugat ea.\n\nEduard Balan, viceprimarul municipiului Ungheni a menționat că acest club oferă posibilitatea persoanelor în etate să vină și să găsească un spectru de servicii care să le permită să aibă parte de o îmbătrânire activă și sănătoasă. Totodată, dânsul a promis că primăria municipiului Ungheni va asigura durabilitatea acestui proiect, prin diversificarea și multiplicarea serviciilor care le vor fi oferite persoanelor în etate din Ungheni. „Cunoaștem că ei sunt predispuși de a se implica în dezvoltarea comunității noastre”, a subliniat viceprimarul.\n\nDe menționat că, Clubul Vârstnicilor a fost lansat în cadrul parteneriatului dintre Fondul Națiunilor Unite pentru Populație (UNFPA), Ministerul Muncii și Protecției Sociale, Guvernele Marii Britanii și Japoniei, HelpAge International, Fundația Moldcell, Autoritatea Publică Locală – toate unite în angajamentul lor de a împuternici persoanele în vârstă să prospere, să fie active și să aibă vieți împlinite.\n\n„La Ungheni am văzut vârstnici foarte activi, care frecventează acest club și ei sunt dovada că pot să fie și actorii comnunității lor, pot contribui la implementarea unor activități frumoase, iar noi ne bucurăm că proiectul ajunge la peste o mie de persoane în etate din zece comunități și implică peste 200 de persoane de diferite vârste. Aceasta este o solidaritate între generații, dar și între localnici și persoane refugiate”, a subliniat Dina Ciubotaru, manageră de program Help Age International Moldova.",
    "metadata": {
      "original_file": "Expresul_Ungheni_0175.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0109.html"
    }
  },
  {
    "title": "Eforturile agricultorilor din Ungheni, Călărași și Nisporeni au fost celebrate la evenimentul dedicat Zilei lucrătorului din agricultură",
    "content": "Agricultura rămâne una dintre cele mai importante ramuri economice ale Republicii Moldova, iar luni, 18 noiembrie, munca și dedicarea agricultorilor din raioanele Ungheni, Călărași și Nisporeni au fost menționate în cadrul unui eveniment organizat cu prilejul Zilei Agricultorului. De notat că, luna noiembrie a fost declarată luna agricultorului de către Ministerul Agriculturii și Industriei Alimentare, cu scopul de a promova profesiile agricole și de a evidenția importanța acestui sector.\n\nLa începutul evenimentului, Vasile Șarban, secretar de stat al Ministerului Agriculturii și Industriei Alimentare (MAIA), a subliniat rolul important al agricultorilor în asigurarea securității alimentare a țării. „Această sărbătoare este despre oamenii care mențin satele noastre, care activează din zori până noaptea târziu, este despre acei oameni care ne aduc pâinea pe masă. Ne dorim o agricultură rezilientă și profitabilă, iar pentru acest lucru vom continua să muncim”, a declarat Vasile Șarban.\n\nPreședinții celor trei raioane participante au evidențiat, la rândul lor, munca grea a agricultorilor și provocările cu care aceștia se confruntă.\n\n„Agricultura este acea ramură a economiei care ne aduce bunăstare, deși provocările sunt mari. Rolul nostru, al autorităților, este să vă ajutăm și să vă promovăm”, a declarat Dionisie Ternovschi, președintele raionului Ungheni.\n\nLa rându-i, Ion Diavor, președintele raionului Nisporeni, a subliniat despre necesitatea implicării autorităților în sprijinirea agricultorilor, în special în domeniul irigării, dat fiind impactul secetei din acest an. Iar Nicolae Drăgănel, președintele raionului Călărași, a apreciat dedicația și profesionalismul agricultorilor: „ Agricultorii au trecut prin perioade de grea încercare, iar pe lângă aceasta, nici condițiile climaterice nu au fost foarte prielnice. Totuși, indiferent de provocările apărute, ei fac minuni. Datorită agricultorilor, există pâinea și mâncarea pe masă. Toate acestea pentru că ei sunt oameni dedicați, profesioniști. Consiliul raional Călărași va continua să colaboreze cu agricultorii pentru a le oferi sprijin”.\n\nPentru realizările obținute în 2024, Ministerul Agriculturii și Industriei Alimentare a înmânat diplome de merit agricultorilor din cele trei raioane. Premiile au fost acordate pentru cinci categorii distincte: Cel mai bun mecanizator; Femeia fermieră; Tânăr fermier; Fermierul anului; Procesatorul anului. Aceste distincții au evidențiat eforturile depuse de fermieri pentru a dezvolta agricultura în condiții climatice și economice dificile.\n\nPartea a doua a evenimentului a fost dedicată unui dialog interactiv între agricultori și specialiști din domeniu. Aceștia au avut oportunitatea să adreseze întrebări și să primească răspunsuri și soluții la problemele întâlnite în activitatea lor zilnică.\n\nÎn acest an, Ziua Lucrătorului din Agricultură și Industria Prelucrătoare, desfășurată în ultima duminică a ultimei luni de toamnă, este la cea de-a 30-a ediție. Toată luna noiembrie a fost declarată Luna Agricultorului. Pentru a evidenția rolul pe care agricultorii îl joacă în asigurarea produselor alimentare și în dezvoltarea economiei țării, pe tot parcursul lunii vor fi organizate evenimente regionale.",
    "metadata": {
      "original_file": "Expresul_Ungheni_0030.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0365.html"
    }
  },
  {
    "title": "Atenție, concurs! Crucea Roșie Ungheni organizează 2 concursuri pentru elevii din raion",
    "content": "În atenția elevilor din Ungheni, Crucea Roșie filiala Ungheni organizează 2 concursuri care au scopul de a recruta noi voluntari ai Crucii Roșii, participarea tinerilor voluntari la acțiuni internaționale de ajutorare a victitimelor și nu în ultimul rând promovarea Principiilor Fundamentale ale Mișcării Internaționale de Cruce Roșie și Semilună Roșie.\n\nPrimul concurs are la bază crearea unui filmuleț video cu tematica ”Voluntariatul este alegerea noastră. Fii cu noi”. La acest concurs sunt invitați voluntarii Crucii Roșii și elevii claselor VII- XII. Concursul se va desfășura în perioada 10-25 septembrie, iar lucrările vor fi prezentate la sediul Crucii Roșii filiala Ungheni, str.Romană 35 căminul 1 (fosta școală internat). Rezultatele vor fi făcute publice pe 28 septembrie unde vor fi 3 câștigători.\n\nCel de a-l doilea concurs va avea la bază scrierea unui eseu pe tema ”Principiile Fundamentale ale Mișcării Internaționale de Cruce Roșie și Semilună Roșie”, scopul acestuia este de a promova Principiile Fundamentale ale Mișcării, promovarea activităților Crucii Roșii și implicarea tinerilor în aceste activități. La acest concurs sunt eligibili elevii claselor VII-IX. Perioada desfășurării este 10-20 septembrie. Vor fi premiați 10 câștigători, rezultatele acestui concurs vor fi făcute publice pe 25 septembrie.\n\nAceste două concursuri sunt organizate de Crucea Roșie filiala Ungheni, în parteneriat cu Direcția Educație Ungheni.",
    "metadata": {
      "original_file": "Expresul_Ungheni_0319.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0220.html"
    }
  },
  {
    "title": "Foto / Caravana Drepturilor Omului a ajuns și la Ungheni",
    "content": "Caravana Drepturilor Omului, o inițiativă de sensibilizare și informare a localnicilor cu privire la drepturile omului, a ajuns și la Ungheni. Oficiul Avocatului Poporului a pornit Caravana Drepturilor Omului 2024 împreună cu partenerii săi pentru a consolida întreaga societate în jurul ideii de respect față de drepturile omului.\n\nEvenimentul a fost inaugurat în Scuarul „Grigore Vieru” al orașului, unde au avut loc mai multe activități informative și distractive.\n\nCeslav Panico, Avocatul Poporului, a menționat că evenimentul organizat în premieră, aduce mai aproape de locuitorii din diferite localități, informații despre mecanismele de protecție a drepturilor omului. „Ungheni este una dintre cele trei regiuni alese pentru această caravană, datorită eforturilor substanțiale depuse în ultimii ani în promovarea drepturilor omului și a egalității de gen. Am venit aici pentru a discuta și a fi mai aproape de populație. Am venit să ascultăm și să identificăm problemele cu care vă confruntați la nivel local, iar noi, ca și instituție națională pentru protecția drepturilor omului am putea să facilităm fie discuții, fie să găsim soluții la acele probleme”, spune el.\n\nCaravana Drepturilor Omului sub deviza „Drepturile tale sunt prioritatea noastră!”, vine să transmită mesajul că într-o societate sănătoasă, drepturile fiecărui copil sunt protejate și fiecare copil trăiește în siguranță și în pace. Astfel, Orășelul Drepturilor Omului a inclus și zone dedicate copiilor, asigurându-se astfel că mesajul drepturilor omului ajunge la toate segmentele de vârstă din comunitate.\n\nVasilisa Bordeianu, asistentă parental profesionistă a venit în Orășelul Drepturilor Omului împreună cu cei trei copiii pe care îi are în grijă. „Îmi place modul în care a fost organizat, copiii au posibilitatea să se informeze, li se oferă diferite broșuri cu informații specifice vârstei, au parte de diferite activități interesante”, a menționat ea.\n\nAliona Babacheșvili, reprezentanta Centrului Național de Prevenire a Abuzului față de Copii, a subliniat importanța informării copiilor, adolescenților și părinților despre prevenirea abuzului. Aceasta a menționat existența unui site 12+, unde copiii și tinerii pot beneficia de un chat confidențial și gratuit cu un psiholog, precum și diverse programe de parenting și informații despre reziliența copiilor.\n\n„Scopul nostru este de a sensibiliza locuitorii din Ungheni și de a transmite informații despre locul unde se pot adresa victimele violenței în familie, care sunt formele de violență și cum le pot identifica. Am venit cu diverse materiale informative, dar și istorii ale supraviețuitoarelor violenței în familie”, spune Veronica Pastela, stagiară la Agenția Națională de Prevenire și Combatere a Violenței Împotriva Femeilor și a Familiei.\n\nLa rându-i, Nicolae Cevaga, viceprimarul municipiului Ungheni, a menționat că drepturile omului reprezintă principiile fundamentale care asigură că fiecare individ este tratat cu respect, demnitate și egalitate. „Implicarea fiecăruia dintre noi este crucială. De multe ori, credem că protecția drepturilor omului este responsabilitatea guvernelor și a organizațiilor internaționale. Însă, în realitate, fiecare dintre noi avem un rol esențial prin acțiunile noastre zilnice, prin modul în care acționăm cu ceilalți și prin atitudinea noastră față de nedreptate. Noi, împreună, putem contribui la construirea unei societăți mai juste și mai echitabile”, a subliniat viceprimarul.\n\nCaravana Drepturilor Omului 2024 continuă să viziteze diverse localități, aducând informații și resurse utile pentru protecția drepturilor omului la nivel local.",
    "metadata": {
      "original_file": "Expresul_Ungheni_0088.html"
    }
  },
  {
    "title": "Locuitorii din Buzduganii de Jos au acces la apă potabilă",
    "content": "Peste 640 de consumatori casnici și 20 de antreprenori din satul Buzduganii de Jos, comuna Valea Mare, raionul Ungheni, au acces la apă potabilă datorită unui apeduct construit cu sprijinul Uniunii Europene și al PNUD . Astfel, locuitorii nu mai sunt nevoiți să consume apă de la fântână, care nu corespunde normelor de sănătate publică.\n\nLucrările de construcție în valoare de peste 200.000 de euro au fost efectuate cu sprijinul programului „EU4Moldova: Regiuni-cheie”, finanțat de UE și implementat de PNUD și UNICEF și cu contribuția primăriei comunei Valea Mare. Potrivit PNUD, a fost proiectată o sondă arteziană, care extrage apa din pânza freatică, un castel de apă, care asigură presiunea necesară în rețea, și a fost construită o rețea de apeduct cu o lungime de aproximativ opt kilometri.\n\n„Lipsa unui sistem de apeduct centralizat în satul Buzduganii de Jos a reprezentat o problemă majoră pentru locuitorii comunei și pentru agenții economici existenți și potențiali. Noua infrastructură va contribui la asigurarea condițiilor pentru un trai decent și la crearea de locuri de muncă în localitate și la creșterea veniturilor agenților economici, ceea ce va genera beneficii suplimentare pentru bugetul local”, a subliniat primarul comunei Valea Mare, Alexei Antoci.\n\nLucrările – de la planificare și proiectare la execuție și testarea sistemului – s-au desfășurat în perioada martie 2023 – martie 2024.\n\n„Atât copiii, cât și părinții sunt foarte bucuroși și mulțumiți de noile condiții din grădiniță. Mă bucur că datorită suportului UE s-a reușit asigurarea copiilor cu o sursă de apă potabilă. Proiectele care prevăd investiții pentru asigurarea condițiilor mai bune pentru copii sunt cele care îți oferă emoții deosebite, deoarece copiii sunt viitorul țării”, a menționat directorul grădiniței „Romanița” din Buzduganii de Jos, Olga Manciuc.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0122.html"
    }
  },
  {
    "title": "Lifturile din Ungheni au fost verificate. Ce au depistat inspectorii",
    "content": "Grupul de intervenție, creat la indicația primarului Vitalie Vrabie, pentru a verifica securitatea sistemelor ascensoarelor din Ungheni, a examinat, până pe 13 septembrie, 78 din cele 100 de lifturi.\n\nPotrivit reprezentaților Primăriei municipiului Ungheni, concluzia nu este dintre cea mai îmbucurătoare. Doar 45 au fost repornite, restul având diverse defecte, care urmează să fie lichidate în zilele următoare.\n\nGrupul de intervenție, din care fac parte specialiști în domeniu, sub îndrumarea experților de la Chișinău, continuă verificările.\n\nTotodată, primarul a dispus crearea unui sector de gestionare a ascensoarelor în cadrul Întreprinderii Municipale „Servicii Comunale Ungheni”, care a fost reactivată prin decizia Consiliului Municipal Ungheni și 7 iunie 2024, după o pauză de inactivitate de ani buni.\n\nÎn scurt timp, va fi anunțată și licitația pentru modernizarea a 2 ascensoare din Ungheni cu suportului Programului „EU4Ungheni:Regiuni-cheie”. Reamintim că prețul pentru modernizarea unui singur ascensor poate depăși suma de 500 mii de lei.\n\nÎn acest context, sunt îndemnați toți cei care folosesc ascensoarele să respecte regulile de utilizare pentru a evita orice incident sau accident.\n\nMenționăm că copilul de doi ani de la Ungheni, care a căzut de la etajul șase în tunelul ascensorului, încă este în comă. Purtătorul de cuvânt al Institutului Mamei și Copilului, Maxim Cazacu, a precizat că deocamdată starea pacientului rămâne fără schimbări esențiale.",
    "metadata": {
      "original_file": "Expresul_Ungheni_0067.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0298.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0332.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0277.html"
    }
  },
  {
    "title": "Cahul și Ungheni – orașe inteligente în devenire, datorită parteneriatului cu UE și PNUD Moldova",
    "content": "Inițiativele de implementare a conceptului de orașe inteligente în Republica Moldova, România și Republica Cehă, care valorifică potențialul soluțiilor digitale pentru modernizarea serviciilor de aprovizionare cu apă și de management a deșeurilor, optimizarea rețelelor de transport public, găsirea unor modalități mai eficiente de iluminare și încălzire a clădirilor au fost subiectele abordate pe 28 mai 2024 la un forum organizat de programul „EU4Moldova: Regiuni-cheie”, finanțat de Uniunea Europeană și implementat de PNUD și UNICEF. Participanții la forum au notat că dezvoltarea tehnologiilor oferă noi oportunități pentru o guvernare efectivă, pentru îmbunătățirea serviciilor oferite cetățenilor și transformarea orașelor în spații eficiente, confortabile și durabile.\n\nO mai bună mobilitate urbană, management inteligent al resurselor (contorizarea eficientă a apei și controlul proceselor de management al sistemului de aprovizionare cu apă, monitorizarea și siguranța serviciilor de salubrizare), servicii publice disponibile la ghișee unice, educație digitală în instituțiile preșcolare, orașe sigure prin dezvoltarea sistemelor de monitorizare video, platforme smart city, iluminat public inteligent se numără printre proiectele inteligente susținute în perioada 2019-2024 la Cahul și Ungheni de Uniunea Europeană și PNUD. Valoarea totală a investițiilor pentru toate acestea se cifrează la peste 1,8 milioane de euro, inclusiv contribuția autorităților publice locale.\n\n„Orașul inteligent nu mai este un vis al omenirii, ci o realitate. Suntem recunoscători Programului EU4Moldova: Regiuni-cheie, partenerilor și prietenilor noștri pentru oportunitatea de a porni pe calea transformării digitale. Elaborarea Programului Smart City Ungheni 2021-2025, cu sprijinul UE și PNUD, ne-a făcut să înțelegem mult mai bine ce avem de făcut în continuare. Suntem încă la început de cale, dar convinși că în următorii ani Ungheni va deveni un oraș cu adevărat inteligent. Împreună vom reuși, iar viitorul, cu siguranță, va fi și mai bun”, a menționat Vitalie Vrabie, Primarul municipiului Ungheni.\n\n„În lumea digitală de astăzi, este esențial să ne adaptăm și să ne îmbunătățim serviciile pentru a răspunde nevoilor în continuă schimbare ale cetățenilor și companiilor noastre. Construirea unei societăți digitale este un proces deloc ușor, deoarece rezultatele palpabile pot fi simțite mai greu față de proiectele de infrastructură. Utilizarea soluțiilor inovatoare potrivite, în toate domeniile vieții, contribuie la eficientizarea costurilor, a resurselor, la creșterea calității, competitivității și nivelului de trai acasă. Apreciem suportul Programului EU4Moldova: Regiuni-cheie, care ne-a ajutat să ne dezvoltăm și să avem o direcție clară și o agendă asupra proceselor care urmează să fie digitalizate”, a spus Stella Bădin, Viceprimara municipiului Cahul.\n\nPlatformele Smart City, în proces de dezvoltare pentru Cahul și Ungheni, vor găzdui sistemele de monitorizare video în timp real pentru traficul rutier, de gestionare a deșeurilor și menținere a ordinii publice. Vor fi implementate sisteme de monitorizare a consumului de energie și de optimizare a iluminatului stradal, alături de contorizarea eficientă a apei. Gestionarea transportului public va fi îmbunătățită prin vizualizarea în timp real a mijloacelor de transport urban, facilitând totodată o interacțiune mai strânsă și eficientă între autoritățile locale și cetățeni, sporind astfel implicarea comunității.\n\n„Programul EU4Moldova: Regiuni-cheie sprijină dezvoltarea regiunilor Cahul și Ungheni cu aproape 23 de milioane de euro din fonduri UE. Programul a înregistrat realizări remarcabile în cei patru ani de implementare. Acestea includ consolidarea transparenței și a responsabilității administrației publice locale, îmbunătățirea accesului cetățenilor la servicii publice de înaltă calitate, crearea de oportunități de angajare, sporirea atractivității acestor regiuni pentru investitori și antreprenori. De asemenea, promovează dezvoltarea unei platforme smart city. Această platformă este piatra de temelie pentru gestionarea îmbunătățită a datelor în aceste regiuni, permițând colectarea, integrarea și analiza informațiilor esențiale pentru luarea deciziilor în cunoștință de cauză și furnizarea de servicii îmbunătățite”, a notat Adam Grodzicki, Șeful adjunct de Cooperare în cadrul Delegației Uniunii Europene în Republica Moldova.\n\n„Forumul reprezintă un eveniment oportun pentru construirea unei viziuni comune a orașelor inteligente din Moldova prin valorificarea datelor, tehnologiei și inovației. Orașele inteligente sunt esențiale pentru crearea unor medii urbane eficiente, durabile și incluzive, care pot oferi o calitate mai bună a vieții tuturor locuitorilor și întreprinderilor. Succesul inițiativelor smart city se bazează în mare măsură pe parteneriatele public-privat și pe implicarea comunității. Împreună, putem construi un viitor mai durabil și mai incluziv pentru localitățile urbane din Moldova”, a afirmat Andrea Cuzyova, Reprezentanta rezidentă adjunctă PNUD în Republica Moldova.\n\nForumul „Abilitarea orașelor inteligente din Republica Moldova” a reunit peste 50 de reprezentanți ai autorităților publice locale din Republica Moldova și România, experți și organizații TIC care pledează pentru incluziune digitală și guvernanță inteligentă.\n\nProgramul „EU4Moldova: Regiuni-cheie” (2019-2024) susține dezvoltarea social-economică inteligentă, incluzivă și durabilă în regiunile Cahul și Ungheni, pentru a asigura cetățenilor o calitate mai bună a vieții. Programul are un buget total de 23 de milioane de euro, este finanțat de Uniunea Europeană și implementat de Programul Națiunilor Unite pentru Dezvoltare (PNUD) și Fondul Națiunilor Unite pentru Copii (UNICEF).",
    "metadata": {
      "original_file": "Expresul_Ungheni_0134.html"
    }
  },
  {
    "title": "Vremea posomorâtă se menține. Izolat va fi ceață și ghețuș",
    "content": "Vremea posomorâtă se va menține cel puțin până în seara zilei de joi. Noaptea precipitațiile vor cădea izolat, iar ziua vremea va fi fără precipitații esențiale, transmite IPN.\n\nPe arii restrânse va apărea ceață, cu polei slab. Pe anumite sectoare de drum se va forma ghețuș.\n\nTemperatura minimă noaptea se va situa între -3 și +2°C. Ziua maximele vor indica valori cuprinse între +3 și +8 grade C.",
    "metadata": {
      "original_file": "Unghiul_0518.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0148.html"
    }
  },
  {
    "title": "În scurt timp, clădirea nou-nouță a Oficiului Medicilor de Familie de la Buciumeni își va deschide ușile",
    "content": "Clădirea nou-nouță a Oficiului Medicilor de Familie de la Buciumeni, în sfârșit, își va deschide larg ușile. Cel puțin, de acest lucru este convins Filip Petriciuc, primarul comunei Buciumeni, localitate în care a fost construită o clădire de la zero, pentru a îmbunătăți serviciile medicale din localitate.\n\nPrin intermediul Programului Național „Satul European”, în comuna Buciumeni a fost finalizată construcția Oficiului Medicilor de Familie, un proiect extrem de necesar pentru cei aproximativ 1500 de locuitori ai comunei. Deși lucrările la clădire au fost demult încheiate, oficiul încă rămâne închis, iar autoritățile locale luptă pentru a-l deschide în cel mai scurt timp.\n\nConstrucția Oficiului Medicilor de Familie din Buciumeni a început în anul 2020, din fonduri locale. Filip Petriciuc, primarul comunei Buciumeni, a demarat proiectul prin realizarea temeliei în primul an, urmată de lucrările de zidărie în 2021. În 2022, primăria a aplicat cu succes la Programul „Satul European”, obținând o finanțare de 3 milioane de lei, ceea ce a permis finalizarea clădirii, atât la exterior, cât și la interior.\n\nPână la construcția noului oficiu, condițiile de sănătate în Buciumeni și în satul vecin Florești, erau departe de a fi ideale. În Buciumeni, asistenta medicală își desfășura activitatea într-un spațiu de doar 4 metri pătrați, în timp ce locuitorii satului erau nevoiți să parcurgă câțiva kilometri buni până în localitatea învecinată, Cioropcani, pentru a beneficia de consultația medicului de familie sau pentru a achiziționa medicamente. „M-am axat pe sănătate, deoarece era un dezastru total în această sferă și toată lumea era nemulțumită”, ne spune primarul.\n\nDeși clădirea Oficiului Medicilor de Familie este complet construită, ușile acesteia rămân încă închise. Doar mmobilierul lipsește. Primarul a încercat să caute diverse soluții pentru a remedia această problemă, prin colaborarea cu un centru medical privat, pentru a încheia un contract de prestare a serviciilor medicale. Însă, în urma discuțiilor cu conducerea raionului, cei din urmă au dat asigurări că vor soluționa problema. „Până nu voi vedea acest serviciu calitativ și funcțional, nu mă dau bătut. Am muncit enorm pentru a avea această clădire construită, s-au investit bani și resurse, și nu e corect ca să rămână așa”, a subliniat primarul.\n\nAr mai fi necesari aproximativ 140 de mii de lei pentru a mobila cabinetele, resurse financiare pe care primăria nu le are, iar primarul mizează pe finanțare din partea Consiliului raional Ungheni.\n\nAutoritățile locale sunt determinate să rezolve problemele rămase și să deschidă oficiul cât mai curând, oferind astfel locuitorilor accesul la servicii medicale de calitate în propria lor localitate. „Sperăm că până la 1 septembrie vom putea deschide ușile centrului, iar localnicii să beneficieze de servicii de calitate”.\n\nDeja este sigur, că în clădirea respectivă își va începe activitatea și o farmacie.",
    "metadata": {
      "original_file": "Expresul_Ungheni_0071.html"
    }
  },
  {
    "title": "Vârful de consum al energiei electrice, între orele 17:00 și 19:00",
    "content": "Vârful de consum al energiei electrice a fost înregistrat pe parcursul zilei de joi între orele 17:00 și 19:00, cu o maximă de 829 MW, arată informațiile operative furnizate de „Moldelectrica”. Potrivit Celulei de criză de la Guvern, consumul de energie electrică pentru perioada 9-10 ianuarie, pentru malul drept al Nistrului, a fost acoperit pe deplin, transmite IPN.\n\nPentru ziua de joi, consumul de energie electrică a fost asigurat din următoarele surse:\n\nPentru data de 10 ianuarie, SA „Energocom” a anunțat că a rezervat capacitatea comercială la hotarul cu România pentru a acoperi 100% din necesarul de consum de energie electrică. Compania a anunțat joi semnarea unui contract de achiziție a energiei electrice pentru o cantitate de 30 MW bandă (24 de ore din 24) cu OMV Petrom România, valabil în perioada 10-31 ianuarie. Contractul cu OMV va reduce din cantitatea de electricitate cumpărată pe bursă, care e caracterizată de volatilitate.\n\nCelula de criză de la Guvern dă asigurări că necesarul de consum pentru sâmbătă, 11 ianuarie, va fi acoperit integral fără a fi nevoie de activarea contractelor de avarie. „Energocom” a rezervat capacitatea comercială la hotarul cu România pentru a acoperi 100% din necesarul de consum de energie electrică.\n\nÎn regiunea transnistreană deconectările pe ore continuă. În zilele de 7, 8 și 9 ianuarie, întreruperile au fost de câte 8 ore zilnic, iar de vineri au fost programate deconectări de 5 ore. Consumul actual al regiunii transnistrene este asigurat de MGRES/ Centrala de la Cuciurgan și hidrocentrala de la Dubăsari, care însă nu produc un volum suficient de energie electrică.\n\n„În graficul deconectărilor în evantai sunt incluse satele Copanca și Varnița, controlate de autoritățile constituționale. Localitățile din zona de securitate sunt sprijinite de autoritățile de la Chișinău”, se menționează într-un comunicat de presă.\n\nPotrivit deciziei Comisiei pentru Situații Excepționale din 6 ianuarie, satul Varnița din raionul Anenii Noi și satul Copanca din raionul Căușeni urmează să fie racordate la rețelele electrice de distribuție ale „Premier Energy Distribution”.",
    "metadata": {
      "original_file": "Unghiul_0324.html"
    }
  },
  {
    "title": "Uniunea Europeană va investi în construcția postului vamal Ungheni",
    "content": "Comisia Europeană a aprobat Decizia privind acordarea finanțării pentru trei proiecte moldo-române, aplicate în cadrul programului Mecanismul pentru Interconectarea Europei (Connecting Europe Facility). Finanțarea este destinată dezvoltării infrastructurii transfrontaliere Ungheni (MD) – Ungheni (RO), Leușeni (MD) – Albița (RO) și Giurgiulești (MD) – Galați (RO).\n\nCu susținerea plenară a membrilor Comitetului, toate cele 3 proiecte promovate de Republica Moldova în comun cu România au fost aprobate, iar comunicarea oficială a deciziei urmează să fie transmisă în curând, prin canale diplomatice.\n\nProiectele în chestiune vizează dezvoltarea infrastructurii rutiere și vamale la punctele de trecere a frontierei Ungheni-Ungheni, Leușeni-Albița și Giurgiulești-Galați. Implementarea proiectelor va contribui la fluidizarea traficului transfrontalier și la facilitarea activității inițiativei Uniunii Europene „Solidarity Lanes”.\n\nDe menționat, că din 353 proiecte depuse pentru finanțare la apelul de propuneri publicat de către Uniunea Europeană în 2022, au fost aprobate 107 proiecte, printre care se regăsesc și cele trei proiecte destinate dezvoltării infrastructurii transfrontaliere.\n\nAstfel, în rezultatul implementării proiectelor va fi îmbunătățită capacitatea infrastructurii, a interoperabilității și eficienței serviciilor în aceste puncte de trecere a frontierei care asigură un flux continuu al traficului de mărfuri și de persoane, inclusiv cu rol umanitar, venind în sprijinul accesibilității țării noastre către rețeaua trans-europeană de transport (TEN-T), coloana vertebrală a economiei Uniunii Europene.\n\nValoarea totală a proiectelor este de 90.987.230 euro, din care contribuția Uniunii Europene este de 45.493.615 euro (valori fără TVA).\n\nNotă : Mecanismul pentru Interconectarea Europei se află la cel de-al doilea ciclu de viață (2014-2020, 2021-2027) și este cel mai important instrument al UE pentru sprijinirea proiectelor de infrastructură transeuropeană. La 9 mai 2023, Republica Moldova a devenit prima țară non-UE care a aderat la Program, urmată câteva zile mai târziu, pe 6 iunie 2023, de Ucraina.",
    "metadata": {
      "original_file": "Expresul_Ungheni_0358.html"
    }
  },
  {
    "title": "-1+1=0",
    "content": "Ziua Cunoștințelor este reprezentată tradițional de primul sunet, primele emoții, flori și prima lecție, desigur, consacrată Păcii! O sărbătoare minunată – începutul noului an școlar 2024-2025. Este cea mai așteptată zi pentru cei, care vor păși pentru prima dată pragul școlii. Tradițional se vor desfășura careuri festive, consacrate evenimentului. Însă nu au fost să fie toate, ca la carte, de regulă, Ziua Cunoștințelor, primul sunet, respectă calendarul, indiferent când cade fie la 1 sau 2 septembrie. Ministerul Educației anunță: primul sunet 2024 – duminică, fie luni. Maă mult adaugă, că școala care organizează primul sunet duminică câștigă o zi la vacanța următoare, uitând că elevii pierd o zi din vacanța de vară. Motiv și pentru declarația Mitropilitului cu privire la ziua de duminică. Ceea ce putea să nu fie! „Întreaga viață este o școală”, spunea Jan Comenius..",
    "metadata": {
      "original_file": "Unghiul_0261.html"
    }
  },
  {
    "title": "Foto / De Ziua Mondială a Sănătații - voluntarii „Pro Ungheni” în acțiune",
    "content": "70 de copii de diferite vârste din cadrul studioului de dans „Impuls”, de la Palatul de Cultură, au demonstrat că dansul este mișcare, iar mișcarea nu este altceva decât sănătate. Astfel, printr-un flash-mob, ei au marcat Ziua Mondială a Sănătății chiar în Piața Independenței din municipiul Ungheni.\n\n„Împreună cu voluntarii „Pro Ungheni” ne-am gândit că prin dans am putea să marcăm Ziua Mondială a Sănătății. Mișcările în pas de dans al tinerilor de la „Impuls”, ne-a transmis ideea că practicarea dansului, a sportului este de fapt un stil de viață sănătos. În cadrul acestui flashmob, unghenenii au fost îndemnați să opteze pentru un mod de viață sănătos, să aibă grijă de sănătatea lor și a celor din jur”, a menționat Marina Zamă, specialistă cultură, tineret și sport la Primăria municipiului Ungheni și coordonatoarea grupului de voluntari „Pro Ungheni.\n\nVoluntarii „Pro Ungheni” sunt cei care în permanență îndeamnă tinerii din municipiu să practice un mod de viață sănătos și activ. „Astfel, a apărut ideea de a organiza flash-mob-ul, pentru a îndemna oamenii să facă cât mai multă mișcare.”, a punctat Nătălița-Dumitrița Atamaniuc, lidera grupului de voluntari „Pro Ungheni”.\n\nȘi Vitalie Vrabie, primarul municipiului Ungheni, a fost prezent în Piața Independenței. „Menirea evenimentului de azi este de a promova un mod de viață sănătos. Municipiul Ungheni este pe mâini sigure pentru că tinerii, începând cu o vârstă fragedă, fac dans, mișcare și practică un mod de viață sănătos”, a făcut o remarcă dânsul.\n\nPe lângă desfășurarea flashmob-ului, care a destins atmosfera în pași ritmici de dans, cei mai mici au putut să participe la ateliere de pictură pe torbițe, unde au putut să scrie diverse mesaje despre importanța sănătății. Totodată, unii din ei au încercat să deseneze și pe asfalt, iar adulții au beneficiat de măsurarea tensiunii arteriale și verificarea nivelui glucozei în sânge.\n\n„Astăzi ne aflăm pe Piața Independenței pentru a promova modul sănătos de viață, dar și să acordăm un suport medical oamenilor în ceea ce privește măsurarea nivelului glucozei, dar și verificarea tensiunii arteriale. Ne străduim să le explicăm oamenilor că sănătatea este foarte importantă și trebuie de monitorizat indicii permanent, nu doar într-o singură zi”, spune Magdalena Nesteriuc, reprezentanta Centrului Prietenos Tinerilor „Impuls”.\n\nSoții Gheorghe și Galina Coleasca sunt refugiați din Ucraina. Ei consideră că un mod de viață sănătos este munca îmbinată cu odihnă. „Acordăm o importanță alimentării corecte, încercăm să evităm mâncarea prăjită, dar și avem grijă sfaturile medicilor. Dacă vrem să ne menținem sănătatea, atunci trebuie de consultat medicii, de făcut periodic investigații, pentru a preveni anumite boli”, spun ei.\n\nPotrivit organizatorilor, evenimentul a adunat în piață în jur de 300 de persoane, iar copilașilor li s-a oferit un măr – simbolul sănătății.\n\nDe menționat că pe 7 aprilie se marchează Ziua Mondială a Sănătății. Tema Zilei Mondiale a Sănătății 2024 este „Sănătatea mea, dreptul meu”. Tema din acest an a fost aleasă pentru a susține dreptul tuturor, de pretutindeni, de a avea acces la servicii de sănătate, educație și informație de calitate, precum și la apă potabilă sigură, aer curat, alimentație bună, locuințe de calitate, condiții decente de muncă și de mediu.",
    "metadata": {
      "original_file": "Expresul_Ungheni_0163.html"
    }
  },
  {
    "title": "Lansarea campaniei „16 zile de activism împotriva violenței bazate pe gen” la Ungheni",
    "content": "La Ungheni a fost lansată campania globală „16 zile de activism împotriva violenței bazate pe gen”, un eveniment ce a reunit reprezentanți ai poliției, biroului de probațiune, autorităților locale și organizațiilor neguvernamentale.\n\nEvenimentul a pus accent pe informarea și sensibilizarea comunității asupra fenomenului violenței în familie și asupra importanței intervenției coordonate pentru prevenirea acestuia.\n\n„Consider că este o inițiativă foarte bună, pentru că se discută și se abordează această problemă. Este îmbucurător faptul că femeile își cunosc drepturile, știu unde trebuie să apeleze. La nivelul raionului Ungheni, avem foarte multe servicii specializate. Este foarte important ca, în cadrul acestei campanii, să discutăm cât mai mult, pentru ca informația să ajungă la cât mai multe femei, să cunoască ce măsuri să întreprindă și cum pot fi protejate”, a menționat Dionisie Ternovschi, președintele raionului Ungheni.\n\nTotodată, Vasile Burlacu, șeful Inspectoratului de Poliție Ungheni, a subliniat implicarea poliției în prevenirea și monitorizarea cazurilor de violență în bază de gen. \n\n „Poliția are un rol esențial în prevenirea fenomenului violenței asupra femeilor și, în general, în familie. Angajații noștri intervin prompt atunci când suntem anunțați despre astfel de cazuri. În 2024, am documentat 55 de cauze penale privind violența asupra femeilor și copiilor, dintre care 48 reprezintă cazuri de violență în familie, față de 37 de cauze penale în 2023. Creșterea numărului poate fi un semn că femeile, dar și întreaga comunitate, este mai informată și au curajul să sesizeze actele de violență”.\n\nÎn evidența poliției, în ultimele 10 luni ale anului, se află 214 agresori, dintre care 18 sunt femei. Actele de agresiune din partea femeilor nu sunt comise doar asupra unui bărbat, dar și a altor membri ai familiei, cum ar fi copii, părinți în etate, surori, etc. „Noi desfășurăm activități de prevenire și cu agresorii, prin diferite discuții, îndrumare pentru reabilitare, mai ales că majoritatea din ei au probleme cu consumul abuziv de alcool”, a mai punctat el.\n\nPotrivit Veronicăi Braghiș, directoarea Asociației „Casa Mărioarei, la nivel național, situația violenței pe bază de gen rămâne alarmantă. „Anul acesta, în Republica Moldova au avut loc 23 de cazuri de femicid, dintre care șapte – în mediul rural. Mesajul nostru este clar: violența nu are nicio scuză și trebuie combătută la toate nivelurile. Este o problemă socială, iar fiecare dintre noi are un rol în prevenirea acesteia”, a afirmat ea.\n\nLa rându-i, Irina Șișcanu, șefa Biroului de Probațiune Ungheni, a oferit detalii despre monitorizarea electronică a agresorilor. „Din 2021, aplicăm monitorizarea electronică pentru agresori, iar numărul cazurilor este în creștere, de la 28 la aproape 45 în ultimii doi ani. Numărul victimelor, incluzând femei, copii și alte rude, a crescut de la 38 la 68. Monitorizarea agresorilor, fie prin ordonanțe de protecție, fie în baza condamnărilor, este o parte importantă a luptei împotriva violenței. Cu părere de rău, avem cazuri în care agresorilor li s-a aplicat monitorizarea electronică și de trei ori consecutiv”, a menționat Irina Șișcanu, prezentând celor prezenți cum arată o brățară de monitorizare electronică și cum funcționează.\n\nEvenimentul s-a încheiat cu semnarea unei declarații comune de angajament în combaterea violenței bazate pe gen a tuturor instituțiilor participante la eveniment.",
    "metadata": {
      "original_file": "Expresul_Ungheni_0026.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0373.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0236.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0021.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0471.html"
    }
  },
  {
    "title": "Mersul pe jos sau cu transportul public: o experiență zilnică în Ungheni",
    "content": "Se spune că mersul pe jos și drumețiile aduc beneficii sănătății. Trăind într-o zonă mai îndepărtată de centrul orașului, nu de puține ori am ales să merg pe jos pentru a ajunge la serviciu, la piață sau pentru alte treburi personale. Nu am deținut niciodată un automobil și nu mă plâng de acest lucru; dimpotrivă, mersul pe jos îmi oferă prilejul de a întâlni oameni, de a-i saluta, de a le dărui un zâmbet și de a-i întreba cum se simt.\n\nTotuși, atunci când timpul este limitat, urc în transportul public, sperând la o călătorie fără incidente. Mă bucur când reușesc să ajung la destinație fără probleme. Însă, în orele de vârf, călătoria cu microbuzul poate fi o adevărată provocare. Trebuie să te înarmezi cu răbdare și atenție pentru a evita neplăcerile: să nu fii apostrofat pentru că nu ai închis ușa cum trebuie, să nu deschizi un geam când te sufoci de căldură sau să nu cazi atunci când microbuzul pornește brusc. \n\n Din păcate, nemulțumirea constantă a unor șoferi poate descuraja utilizarea transportului public. În astfel de cazuri, nu îți rămâne decât să te trezești mai devreme și să mergi pe jos, până când serviciile de transport public vor deveni mai plăcute. Nu vreau să generalizez, pentru că există și șoferi de microbuze care manifestă un comportament respectuos față de călători. Aceștia nu ezită să răspundă la salut și chiar să ureze o zi bună, ceea ce aduce bucurie celor din jur. Deși nu sunt lipsiți de probleme, bunul simț și omenia îi caracterizează. \n\n Pe de altă parte, nici comportamentul unor călători nu este întotdeauna ireproșabil. Unii urcă în transportul public fără a respecta igiena personală, vorbesc tare la telefon sau își dau frâu liber emoțiilor negative, ceea ce perturbă atmosfera. La acest capitol, mai avem mult de învățat și de aplicat. Chiar dacă municipiul Ungheni este într-o continuă schimbare și capătă un aspect european, problema îmbunătățirii infrastructurii transportului public rămâne încă nerezolvată. Sperăm că viitoarele proiecte sociale vor adresa și această nevoie, oferind cetățenilor un confort sporit în deplasare.",
    "metadata": {
      "original_file": "Unghiul_0164.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0534.html"
    }
  },
  {
    "title": "Bunele practici de marketing în turism au fost promovate la Ungheni",
    "content": "La sfârșitul lunii mai, la Ungheni a avut loc Conferința internațională de promovare a bunelor practici de marketing în turism, eveniment organizat în cadrul proiectului „Acțiuni durabile pentru creșterea economică prin turism”, implementat de Primăria Ungheni în parteneriat cu AO „Centrul Regional pentru Dezvoltarea Durabilă”, finanțat de Uniunea Europeană în cadrul programului Primarii pentru Creșterea Economică.\n\nLa conferință au participat peste 50 de persoane din diverse domenii de activitate, dar și partenerii de dezvoltare din orașele înfrățite: Cluj-Napoca și Iași (România), Kutaisi și Tskaltubo (Georgia), Konin (Polonia).\n\nSubiectele abordate au asigurat realizarea unui schimb de experiență și de bune practici în ceea ce privește marketingul în turism, practici care pot fi adaptate, dezvoltate și aplicate la nivel local, astfel încât să contribuie la sporirea atractivității regiunii și creșterea numărului de turiști.\n\n„Primăria municipiului este deschisă în continuare să susțină asemenea proiecte și să punem în valoare toate capacitățile pe care le avem noi în domeniul cultural, artistic, economic și, să dezvoltăm în continuare orașul. Desigur că avem ce prelua de la fiecare dintre noi, or experiențele orașelor înfrățite sunt de o importanță majoră pentru noi”, a menționat în cadrul conferinței Vitalie Vrabie, primarul municipiului Ungheni.\n\nÎn aceeași ordine de idei, Jan Demidovits – Mekelainen, manager de programe în cadrul Delegației Uniunii Europene în Moldova, prezent și dânsul la eveniment, a subliniat aportul financiar adus de către Uniunea Europeană în țara noastră, în diferite domenii: „O parte din acești bani au fost direcționați spre proiecte care susțin turismul. Un exemplu este proiectul din Ungheni, și anume crearea Centrului de Informare Turistică, care nu e doar dotat cu o infrastructură ce permite dezvoltarea turismului, dar implică și alte activități. Regiunea Ungheni și Republica Moldova au un potențial turistic mare. Vom încerca să dezvoltăm turismul spre un alt nivel nu doar în Ungheni, ci în întreaga țară”.\n\nPartenerii din orașele înfrățite și-au împărtășit și ei din experiența privind elaborarea și implementarea strategiilor și politicilor de marketing în promovarea și dezvoltarea turismului, utilizarea tehnologiilor în promovarea destinațiilor turistice, importanța conservării și promovării patrimoniului cultural în atragerea turiștilor.\n\nCei prezenți au vizitat Centrul de Informare Turistică, creat în cadrul proiectului pentru promovarea potențialului turistic local și regional.\n\nÎn cea de-a doua zi a conferinței, participanții s-au familiarizat cu rezultatele activității Clusterului Turistic Regional Ungheni 2030, au participat la panelul de discuții privind perspectivele de cooperare între orașele înfrățite și dezvoltarea strategiilor comune de marketing în turism, unde au venit cu recomandări, idei de colaborare pe viitor. Totodată, au fost desfășurate patru ateliere interactive de lucru privind inovarea în marketingul turistic.\n\nDe notat faptul că, scopul conferinței a fost de asigura un schimb de experiență și cunoștințe în domeniul marketingului turistic și crearea parteneriatelor pentru dezvoltarea sustenabilă a turismului în regiunea Ungheni și în orașele înfrățite prin proiecte și inițiative comune.",
    "metadata": {
      "original_file": "Expresul_Ungheni_0118.html"
    }
  },
  {
    "title": "Segmentul de drum reabilitat de pe strada Industrială din municipiul Ungheni a fost dat în exploatare",
    "content": "Pe 14 decembrie, a avut loc conferința de încheierea proiectului „Reabilitarea infrastructurii de transport în zona transfrontalieră Ungheni – Iași, care vizează eficientizarea traficului în punctul de trecere a frontierei Sculeni/RETRANS”, finanțat de către Uniunea Europeană, prin instrumentul de vecinătate, Programul Operațional Comun România – Republica Moldova 2014 – 2020.\n\nProiectul are ca obiectiv general dezvoltarea relațiilor economice în regiunea Iași – Ungheni prin îmbunătățirea infrastructurii de transport în zona de frontieră pentru a facilita accesibilitatea și tranzitul mărfurilor și persoanelor la punctul de frontieră Sculeni (RO) și Sculeni (MD).\n\nPrin proiect au fost reabilitați 2,8 km de drumuri publice: în Ungheni 2,185 km și în România 680 m, plus drumul de acces din interiorul Tehnopolis (cca 1,2 km).\n\nCeea ce ține de Ungheni, a fost reabilitat drumul de ocolire al orașului Ungheni către punctul de frontieră Sculeni. Astfel, lucrările de reabilitare au presupus reasfaltarea trotuarelor și drumurilor incluse în proiect și anume: străzile Oleg Ungureanu, Ion Creangă, Gheorghe Crestiuc și Industrială, repararea trotuarelor existente și construcția de trotuare noi pe străzile Oleg Ungureanu și Ion Creangă, amplasarea de borduri și trotuar, reabilitarea sistemului de drenaj. „Pe strada Gheorghe Crestiuc s-au realizat lucrări de instalare a iluminatului stradal cu piloni fotovoltaici (15 unități). De asemenea, au fost refăcute marcajele și semnalizările rutiere.”, a menționat Violeta Petre, managera de proiect.\n\nEduard Balan, viceprimarul municipiului Ungheni, a menționat despre faptul că, în zona porțiunii de drum reabilitată, activează foarte mulți agenți economici, care prin reabilitarea acestui segment de drum, au posibilitatea de a avea un acces mai bun către zonele de activitate, dar și pentru oamenii care lucrează în această zonă. „Momentul în care a fost reabilitat această porțiune de drum, unitățile de transport de mare tonaj au posibilitatea de a tranzita municipiul Ungheni, dar și de a avea un drum de acces mult mai bun către vama Sculeni.”, a specificat viceprimarul.\n\nMenționăm că, proiectul a fost implementat de către Consiliul Raional Ungheni și Primăria Municipiului Iași, România, cu un buget total de 2.319.918,88 euro, dintre care 1,677,596,85 euro este finanțare din partea Uniunii Europene.",
    "metadata": {
      "original_file": "Expresul_Ungheni_0231.html"
    }
  },
  {
    "title": "”Drumuri sigure – copii sănătoși și în siguranță” la Ungheni",
    "content": "Timp de trei ani la Ungheni se va desfășura proiectul lansat de UNICEF Moldova , Automobil Club Moldova, Federația Internațională de Automobilism și Fundația FIA – „Drumuri sigure – copii sănătoși și în siguranță”.\n\nAcest proiect este inițiat în cadrul Săptămânii Globale pentru Siguranța Rutieră care se află la cea de-a șaptea ediție și se desfășoară în perioada 15-21 mai 2023.\n\nProiectul are drept scop îmbunătățirea cunoștințelor, abilităților și practicilor elevilor cu privire la siguranța rutieră la capitolul educație rutieră, cât și infrastructură sigură și aplicarea modificărilor legislative pentru încurajarea reducerii vitezei sub 30 km/h în preajma școlilor din Bălți, Sângerei și Ungheni.\n\nTotodată, această Săptămână are menirea de a evidenția legăturile dintre limitele de viteză de 30 km/h și atingerea unui număr de Obiective de Dezvoltare Durabilă, inclusiv cele privind sănătatea, educația, infrastructura, orașele durabile, acțiunile climatice și parteneriatele. Străzile cu viteză redusă salvează vieți și sunt inima oricărei comunități, iar aceasta ar trebui să fie una dintre prioritățile autorităților responsabile.\n\nConform datelor statistice, în anul 2022, în Republica Moldova, 15 copii au decedat, iar peste 400 s-au ales cu traume ca urmare a peste 2,000 de accidente în trafic, potrivit datelor Inspectoratului Național pentru Securitate Publică. Principala cauză generatoare a accidentelor rutiere pe traseele naționale fiind viteza excesivă.\n\nTraumele cauzate de accidentele din traficul rutier reprezintă și principala cauză a deceselor și dizabilităților la nivel mondial, cu aproximativ 1,3 milioane de persoane ucise și până la 50 de milioane de persoane rănite anual. La nivel global, 1 din 4 decese au loc printre pietoni și bicicliști.",
    "metadata": {
      "original_file": "Expresul_Ungheni_0374.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0308.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0426.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0076.html"
    }
  },
  {
    "title": "Implicare la timp – o viață salvată",
    "content": "Pe 4 noiembrie, în cartierul Tineretului din municipiul Ungheni, un incendiu provocat de nerespectarea regulilor antiincendiare în utilizarea aparatelor electrice de încălzire a pus în pericol viețile locatarilor. Eroismul polițistului de frontieră Denis Cebotari a fost decisiv în salvarea unei fetițe surprinse de flăcările ce au cuprins apartamentul.\n\nDenis Cebotari, angajat al Punctului de trecere a frontierei Leușeni, a observat fumul dens ieșind dintr-un apartament situat la parterul blocului de pe strada Oleg Ungureanu 9, unde locuiește. Fără să ezite, alături de vecinul său, Mihai Gorea, a intervenit pentru a salva o copilă aflată în apartament. \n\n „Stăteam la masă cu familia când am simțit un miros puternic de plastic ars, venit prin canalele de aerisire. Am realizat imediat că ceva arde. Apartamentul de la primul etaj era în flăcări. O vecină a sunat la 112, iar eu am încercat să găsesc o cale de intrare, deoarece ușa era încuiată. Deși nu știam dacă e cineva în interior, am decis să intru prin balcon, evitând să sparg geamul, pentru a nu alimenta flăcările cu oxigen”, a povestit Denis Cebotari. \n\n Acesta a descris momentele critice ale intervenției: „Mama fetiței, ajunsă acasă, a deschis ușa și a încercat să intre, dar fumul dens și fierbinte făceau imposibil acest lucru. Din cauza panicii, a spart un geam, ceea ce a provocat o explozie a flăcărilor. Am reușit să găsim fetița inconștientă, să o scoatem afară și să o învelim pentru protecție. Am revenit în apartament pentru a o salva pe mamă, care avea o mână rănită din cauza geamului spart”. \n\n Echipele de urgență ale Direc-ției pentru Situații Excepționale (DSE) Ungheni au sosit rapid, iar ambulanța a transportat fetița la spital pentru îngrijiri. Totodată, pompierii au evacuat doi locatari de la etajele superioare, pentru a preveni intoxicarea cu monoxid de carbon. \n\n Potrivit lui Nicolae Musteață, ofițer principal al serviciului de prevenție al DSE Ungheni, incendiul a fost cauzat de un reșou electric defect care probabil s-a răsturnat peste patul din dormitorul copilului. „În urma incendiului, pagubele materiale s-au limitat la camera unde se află fetița”, a declarat acesta. \n\n Pentru curajul său, Denis Cebotari a fost recompensat de Consiliul Raional Ungheni cu o diplomă și un trofeu. \n\n DSE Ungheni a raportat că în acest an s-au produs 49 de incendii în municipiul și raionul Ungheni, în urma cărora patru persoane și-au pierdut viața, comparativ cu două de-a lungul anului precedent, când au fost înregistrate 43 de incendii.",
    "metadata": {
      "original_file": "Unghiul_0099.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0563.html"
    }
  },
  {
    "title": "Votul ca instrument al schimbării: munca, libertatea și Viitorul în Moldova",
    "content": "Euforia ne-a mai trecut și revenim la ale noastre, la problemele noastre, iar cele mai multe dintre ele pornesc de la faptul că ne lipsesc bani. Iată parcă muncim, parcă suntem angajați și totuși nu avem bani. Aceștia uneori nu ne ajung nici pentru stricutul necesar, în special în perioada de iarnă, când facturile sunt cu multe cifre.\n\nDe aceea atunci când am mers la urna de vot ne-am pus mari speranțe în promisiunile celui pe care am aplicat ștampila „votat”. Am investit în el / ea încrederea că se vor îmbunătăți condițiile de viață și munca pe care o prestăm să aducă beneficii. Votul nostru, ale alegătorilor, e un gest de încredere, care va duce la o viață mai bună, la oportunități reale pentru fiecare dintre noi. \n\n Eu sper mult că această așteptare să nu ajungă la același rezultat de ppeste 30 de ani: munca devine un simplu mijloc de supraviețuire într-o societate în care salariile sunt mici și prețurile mari. \n\n Libertatea de a munci ar trebui să fie un drept fundamental, dar atunci când rodul muncii nu contribuie la o viață decentă, această libertate se transformă într-o promisiune goală. Este esențial ca, în procesul de alegere, cei care candidează să conștientize că votul cetățenilor nu este doar o formalitate, ci un pas crucial în direcția în care vor să-și construiască viitorul. Alegerile nu trebuie să fie doar o alegere între candidați, ci și o alegere între viziuni și valori care pot transforma realitatea cotidiană. \n\n Ceea ce lipsește din peisajul moldovenesc adesea este o viziune clară și o strategie concretă pentru a transforma libertatea de a munci în oportunități reale de dezvoltare. Foarte mult sper să fie gândite reforme economice echitabile, care să aibă ca finalitate dezvoltarea țării și a creșterii nivelului de trai al oamenilor. O economie în care banii câștigați au o valoare reală și în care fiecare cetățean are acces la bunuri esențiale este esențială pentru a transforma munca în bunăstare.În lipsa acestora, alegătorii riscă să rămână blocați într-un sistem care le oferă doar promisiuni, fără a le aduce beneficii tangibile. \n\n Eu foarte mult sper că și cetățenii Moldovei să se trezească și să contșientizeze că au dreptul nu doar de a vota, dar și de a cere candidaților să ofere nu doar cuvinte, ci și acțiuni concrete care să ducă la schimbarea reală. \n\n Pentru viitoarele alegeri – în cabinele de vot, cetățenii trebuie să reflecteze asupra realității în care trăiesc și să caute candidați care să demonstreze angajamentul de a construi o societate în care munca este recompensată și libertatea este un drept accesibil tuturor. Fără o astfel de abordare, alegerea devine o simplă formalitate, iar libertatea rămâne o iluzie, lăsând cetățenii prizonieri ai unei existențe fără viitor. \n\n În loc de post scriptum: În 2025, anul în care vor avea loc alegeri parlamentare, să nu mai asistăm la dezbinări în societate, să nu mai asistăm la o isterie, să nu mai simțim presiune, dar să asistăm la programe cât mai realiste de a dezvolta țara.",
    "metadata": {
      "original_file": "Unghiul_0133.html"
    }
  },
  {
    "title": "Aprovizionarea cu lemne pentru perioada rece a anului, în raionul Ungheni",
    "content": "În vederea asigurării necesarului de lemne de foc pentru perioada rece a anului 2023 – 2024, Întreprinderea pentru Silvicultură „Silva – Centru” Ungheni a elaborat un plan detaliat de acțiuni.\n\nPotrivit lui Ion Ciocan, directorul întreprinderii, acest plan vizează trimestrul IV al anului 2023 și primul trimestru al anului 2024. „Conform planului de lucru, în trimestrul IV, avem planificate lucrări de răritură, în urma cărora urmează a fi contabilizate un volum de 950 metri cubi de lemn pentru foc, care vor fi repartizate pe ocoale silvice.”, a menționat el.\n\nDe asemenea, în același trimestru, sunt planificate și lucrări de tăiere, în urma cărora urmează să fie recepționate 4150 metri cubi. Acestea vor fi distribuite în felul următor: Ocolul silvic Cornești – 700 metri cubi de lemn; Ocolul silvic Pîrlița – 700 metri cubi de lemn, Ocolul silvic Sculeni – 1350 metri cubi; Ocolul silvic Valea Mare – 1400 metri cubi de lemn. „În total, pe semestrul IV, avem preconizat un volum de 5100 metri cubi de masă lemnoasă. Pentru a obține autorizația de a efectua lucrările de tăiere la produsele lemnoase secundare și principale, a fost depus un efort comun cu Inspectoratul de Mediu. Deși, am început mai târziu lucrările, vă dau asigurări că populația raionului va fi aprovizionată cu lemne de foc.”, a subliniat directorul Întreprinderii pentru silvicultură.\n\nÎn aceeași ordine de idei, pentru primul trimestru al anului 2024 (ianuarie – martie) mai sunt preconizate și alte lucrări de tăiere: igiena selectivă a copacilor. În urma acestor lucrări, se planifică a fi recoltat un volum de 1900 metri cubi, care, la fel, vor fi repartizate pe ocoale silvice. La Cornești vor fi acumulate 1200 metri cubi, la Pîrlița – 100 metri cubi, Sculeni – 100 metri cubi și Ocolul silvic Valea Mare – 500 metri cubi. La produsele lemnoase principale sunt planificate să fie obținute un volum de 8950 de metri cubi de lemne. Potrivit informațiilor oferite de către Ion Ciocan, volumul total de lemne de foc din lucrările de tăiere principale și secundare pentru trimestrul 2023 și trimestrul I al anului 2024, va constitui 15950 metri cubi de masă lemnoasă.\n\nPrețurile de realizare a lemnului de foc pe specii, variază în funcție de specie. Astfel, pentru lemne de foc specii tari (salcâm), oamenii vor trebui să scoată din buzunare 960 lei pentru un metru ster. Pentru lemne de foc specii tari diverse (stejar, frasin, carpen), persoanele ce doresc să achiziționeze aceste specii vor plăti prețul de 880 lei pentru un metru ster. Cei care doresc să procure lemn tare din specia nuc, arțar vor achita 700 de lei metru ster. Lemn de foc specii moi (plop, salcie) – 560 lei metru ster. „Acesta este prețul fără a lua în calcul încărcatul lemnelor și transportarea acestora la domiciliu”, a mai accentuat el.\n\nDe menționat că, întreprinderea silvică „Silva – Centru” are în dotare parc auto și depozit central, unde sunt aduse lemnele. Iar persoanele pot procura lemne direct de la depozit. „Deja prețul este diferit. Lemnul de salcâm costă 1400 de lei, specii tari diverse – 1300 de lei. Nuc, cireș, arțar – 1250 de lei și lemne specii moi – 1000 de lei.”, a menționat Ion Ciocan.\n\nTotodată, „Silva – Centru” prestează și servicii de transportare a masei lemnoase. Pentru serviciul de încărcat, oamenii vor achita câte 100 de lei pentru fiecare metru ster, iar pentru transport – 2000 – 2500 de lei. „Locuitorii din oraș, care doresc să procure lemn de la depozitul de la Silva Centru, o vor putea face în baza unei cereri depuse”, conchide Ion Ciocan.",
    "metadata": {
      "original_file": "Expresul_Ungheni_0266.html"
    }
  },
  {
    "title": "Traseul de cale ferată Vălcineț – Ocnița – Bălți – Ungheni va fi modernizat",
    "content": "Banca Europeană pentru Reconstrucție și Dezvoltare (BERD) va oferi suport financiar pentru modernizarea infrastructurii de cale ferată din Republica Moldova. Membrii Comisiei economie, buget și finanțe au aprobat, în ședința de astăzi, raportul pentru proiectul de lege care prevede ratificarea unui acord de împrumut în acest sens, scrie tvrmoldova.md\n\nBERD va oferi Republicii Moldova un împrumut în valoare de 23 de milioane de euro, acordat în două tranșe. De asemenea, țara noastră va beneficia și de un grant de 20 de milioane de euro, oferit de Comisia Europeană. Banii vor fi folosiți pentru efectuarea lucrărilor de reparație a coridorului feroviar Vălcineț – Ocnița – Bălți – Ungheni – Chișinău – Căinari.\n\nPotrivit autorităților, renovarea respectivului coridor feroviar va avea drept rezultat atragerea volumelor de mărfuri și majorarea numărului de pasageri. Asta pentru că, după realizarea lucrărilor de reparație, se va majora viteza de circulație a trenurilor, vor fi eliminate anumite restricții și va fi redus timpul de rotație a trenurilor.\n\nÎmprumutul va fi acordat pe un termen de 15 ani. Ratificarea Acordului de Împrumut dintre Republica Moldova și Banca Europeană pentru Reconstrucție și Dezvoltare „RLF – Răspuns de urgență – Căile Ferate din Moldova”, semnat la Chișinău la 27 iunie 2023, va fi propusă spre examinare în plenul Parlamentului.",
    "metadata": {
      "original_file": "Expresul_Ungheni_0289.html"
    }
  },
  {
    "title": "Un centru modern de informare turistică a fost inaugurat la Ungheni",
    "content": "Pe 28 august 2023, cu prilejul Zilelor municipiului Ungheni, a fost inaugurat Centrul de Informare Turistică Ungheni. Acesta este amplasat în centrul municipiului, în scuarul „Grigore Vieru”, fiind construit conform celor mai bune practici din domeniu, îmbinând o infrastructură modernă cu elemente inovative. În cadrul Centrului, vizitatorii pot face cunoștință cu locațiile turistice atractive din raionul Ungheni și traseele turistice din regiune. De asemenea, Centrul are scopul de a promova potențialul turistic al raionului, inclusiv produsele fabricate în Ungheni. O altă inovație a Centrului este turismul transfrontalier, astfel încât turiștii vor putea face cunoștință și cu potențiale atracții turistice care se află peste linia de hotar, în imediata vecinătate a regiunii Ungheni. Toate acestea, ulterior, vor contribui la creșterea economică sustenabilă a regiunii Ungheni, se menționează într-un comunicat.\n\n„Astăzi, la Ungheni, prin inaugurarea Centrului de Informare Turistică, am pus piatra de temelie a industriei turismului din regiune. Grație Centrului, turiștii din țară și de peste hotare vor avea ocazia să descopere cele mai interesante locuri din regiunea Ungheni, vor avea posibilitatea să descopere cele mai inedite trasee turistice și vor putea face cunoștință cu artizanatul și cultura locală – toate acestea vor fi oferite în cadrul Centrului, la un nivel comparabil cu țările europene. Implicit, prin promovarea turismului, vor fi generate venituri și vor fi create locuri de muncă ușor accesibile, precum și piețe de desfacere pentru servicii și produse locale.”, a declarat Jānis Mažeiks, Ambasadorul Uniunii Europene în Republica Moldova\n\nCentrul este dotat cu echipament modern, astfel încât turiștii care vizitează municipiul Ungheni, să beneficieze de servicii calitative. Din start, Centrul turistic a fost prevăzut și în calitate de centru expozițional, unde vor fi ulterior organizate expoziții și master class-uri ale producătorilor și meșterilor populari din regiune. O versiune digitală a Centrului de Informare Turistica Ungheni este în curs de dezvoltare și foarte curând va fi pusă la dispoziția turiștilor și vizitatorilor, facilitând astfel accesarea ofertelor turistice din regiune. La fel, cu suportul Uniunii Europene a fost achiziționat și un sistem integrat pentru organizarea evenimentelor, inclusiv o scenă profesionistă mobilă și ecran led, ce permite organizarea evenimentelor în aer liber, în conformitate cu standardele internaționale.\n\n„Este o tradiție frumoasă, în ultimele zile din august, când orașul nostru îmbracă haine de sărbătoare, să organizăm astfel de evenimente, să celebrăm împreună tradițiile și meșteșugurile locale și să susținem producătorii autohtoni. Inaugurarea Centrului de Informare Turistică Ungheni cu prilejul zilelor municipiului nu este întâmplătoare, căci am vrut să profităm de participarea partenerilor și prietenilor noștri din orașele înfrățite pentru a împărtăși cu ei acest eveniment atât de important, care are menirea de a contribui la crearea unui mediu propice pentru promovarea produselor tradiționale autohtone, atragerea de investitori și promovarea regiunii Ungheni ca destinație culturală, economică și turistică deosebită. Ei sunt astăzi primii vizitatori ai Centrului și cu siguranță promotorii turismului peste hotarele regiunii.”, a menționat Alexandru Ambros, primarul municipiului Ungheni.\n\nConstrucția Centrului de Informare Turistică a fost realizată în cadrul proiectului „Acțiuni durabile pentru creștere economică prin turism”, finanțat de Uniunea Europeană prin „Facilitatea Primari pentru Creștere Economică”, implementat de PNUD Moldova. Costul lucrărilor au fost de peste 2.988.624,000 lei.\n\nÎn contextul Zilelor municipiului Ungheni, cu suportul Uniunii Europene, au fost organizate o serie de alte activități culturale și cu destinație turistică. Printre acestea se regăsesc a doua ediție a „Târgului meșterilor populari și produselor tradiționale locale”, la care au participat peste 80 de producători locali și meșteri populari din regiunea Ungheni și diverse localități din 14 raioane ale Republicii Moldova, precum și meșteri populari din 5 orașe înfrățite cu municipiul Ungheni. A avut loc vizita turistică a reprezentanților orașelor înfrățite cu Ungheni: Cluj-Napoca și Iași (România), Kustaisi (Georgia), Konin (Polonia). Iar panelul de discuții cu genericul „Potențialul turistic al orașelor înfrățite cu municipiul Ungheni. Ungheniul văzut prin ochii turiștilor din țară și străinătate” a oferit un cadru pentru schimb de bune practici și opinii privind promovarea obiectivelor turistice din aceste regiuni.\n\nProiectul „Acțiuni durabile pentru creștere economică prin turism” este finanțat de Uniunea Europeană prin intermediul „Facilitatea Primari pentru Creștere Economică” realizat de PNUD Moldova, și este implementat de Primăria municipiului Ungheni în parteneriat cu AO „Centrul Regional de Dezvoltare Durabilă”. Proiectul contribuie la dezvoltarea economică durabilă și crearea unei imagini pozitive a raionului Ungheni ca destinație turistică prin stimularea potențialului turistic și promovarea brandului turistic local.",
    "metadata": {
      "original_file": "Expresul_Ungheni_0323.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0060.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0430.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0125.html"
    }
  },
  {
    "title": "Și în acest an, Campania de Paști „Masa Bucuriei” se va desfășura la Ungheni și Călărași. Vedeți unde puteți face donații",
    "content": "Și în acest an, la Ungheni și Călărași se va desfășura campania de Paști „Masa Bucuriei” organizată de Misiunea „Diaconia” a Mitropoliei Basarabiei. Astfel, pentru al 15-lea an consecutiv, campania vine în sprijinul oamenilor sărmani din întreaga țară, care din cauza sărăciei, cu greu, își permit o masă caldă.\n\nCampania are drept scop cultivarea solidarității, milosteniei, iubirii de aproapele și culminează cu o colectă națională de produse alimentare pentru masa caldă a bătrânilor singuratici. Organizată tradițional în sâmbăta Floriilor, acţiunea are loc concomitent în circa 120 de magazine din 20 de localități, începând cu ora 10:00 până la ora 19:00. În reţelele de magazine implicate, sunt amenajate boxe speciale pentru donaţia de produse alimentare. Toate resursele acumulate în campanie devin prânzul cald oferit zilnic, pe parcursul întregului an oamenilor nevoiaşi – beneficiari ai centrelor parohiale şi a cinci cantine sociale din cadrul Mitropoliei Basarabiei şi organizaţiilor partenere implicate în campanie.\n\n„Tradițional, campania culminează cu o amplă colectare națională de produse alimentare în sâmbăta Floriilor. Aceasta implică sute de voluntari din toată țara, atât în procesul de colectare a donațiilor, cât și în sortarea și distribuția acestora. În acest an, evenimentul va fi organizat la 27 aprilie în 25 de localități din țară”, spun reprezentanții Misiunii Diaconia.\n\nSute de voluntari vor fi parte a campaniei cu sloganul „Donația ta poate umple farfuria unui flămând!” și vor îndemna cumpărătorii din aceste magazine să doneze produse neperisabile cum ar fi: crupe, ulei, paste, zahăr, sare, conserve, etc.\n\nIată care sunt adresele magazinelor care vor participa la Colecta Națională „Masa Bucuriei” din Ungheni și Călărași.\n\nDe menționat că anul trecut, cetățenii au donat într-o singură zi peste 39 de tone de alimente.",
    "metadata": {
      "original_file": "Expresul_Ungheni_0159.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0575.html"
    }
  },
  {
    "title": "Noiembrie pe acorduri de chitară. Grupul de chitariști UnFolk îndeamnă tinerii ungheneni să pună mâna pe chitară",
    "content": "Pe tot parcursul lunii noiembrie vor răsuna acorduri de chitare. Și asta datorită proiectului „Pune mâna pe chitară”, implementat de Grupul de Inițiativă Locală UnFolk, conducător Aliona Leșanu.\n\nGrupul de chitariști UnFolk, condus de către cantautoarea Aliona Leșanu, a lansat joi, 9 noiembrie, primul lor proiect „Pune mâna pe chitară”, având un buget de 20 de mii de lei. „Comunitatea noastră UnFolk se dezvoltă, iar acest minigrant pe care l-am câștigat noi, împreună cu grupul de inițiativă, pune un accent destul de mare pe motivația acestor copii de a continua să cânte cu și mai multă pasiune. Totodată, ne dorim ca prin acest proiect, să motivăm un număr cât mai mare de tineri să îmbrățișeze acest instrument.”, a menționat Aliona Leșanu, coordonatoarea proiectului.\n\nPotrivit ei, scopul acestui proiect este de a crea alternative sănătoase de dezvoltare a copiilor, în vederea reducerii dependenței față de dispozitivele electronice. De asemenea, organizatorii își doresc să promoveze entuziasmul pentru chitară în rândul tinerilor din municipiul Ungheni. „Nu în ultimul rând, ne dorim ca să motivăm membrii grupului UnFolk să promoveze tradițiile culturale și exprimarea artistică autentică. Noi cunoaștem foarte bine ce înseamnă când se rup corzile chitarei. Sunt cheltuieli destul de mari. Prin intermediul acestui proiect, vom reuși să compensăm unele dintre cheltuieli.”, mai adaugă Aliona Leșanu.\n\nPrintre activitățile planificate în proiect vor fi desfășurate trei ateliere ce vor avea loc în luna noiembrie. „Atelierele vor fi ghidate nu doar de către mine, ci de întreg colectivul UnFolk. În cadrul acestor ateliere, vom învăța pe toți cei care vor dori să vină la aceste ateliere și mai ales, care vor vrea să învețe să cânte la chitară.”, a mai accentuat ea.\n\nMembrii grupului UnFolk de abia așteaptă să participe la ateliere și să împărtășească cu alți tineri din experiența lor.\n\n„Sunt foarte emoționată de faptul că am reușit să câștigăm primul nostru proiect, însă în același timp sunt foarte fericită că am reușit să ajung până aici și mă voi putea implica în activități. Va fi o experiență interesantă.”, spune Maria Sîrbu, membră a grupului UnFolk.\n\nIar Victoria Cebotaru speră că, odată cu demararea acestui proiecct, vor reuși să inspire și să încurajeze alți tineri să îndrăgească chitara. „Pentru noi, membrii grupului UnFolk, acest proiect este ceva deosebit, mai ales că, timp de un an, avem câștigate multe premii la diferite concursuri de muzică folk. Faptul că noi am reușit să câștigăm acest proiect, vine ca o recompensă la toată străduința pe care am depus-o. Cred că va fi o experiență frumoasă, mai ales că noi ne vom implica să învățăm alți tineri să cânte.”, menționează Victoria.\n\nLa final, participanți înscriși la cursuri, vor cânta împreună cu membrii UnFolk o piesă. „Visul meu este să văd tot mai mulți copii cu chitara în spate, iar acordurile acestui intrument, să răsune tot mai des în Ungheni.”, conchis conducătoarea grupului UnFolk.\n\nActivitatea de lansare a proiectui a fost desfășurată de grupul de inițiativă locală „UnFolk” în cadrul Programului de minigranturi „Inovații sociale și inovatori sociali”, parte a proiectului „Alege să fii Tânăr Ambasador în Ungheni”, implementat de Asociația Obștească „Făclia”, în parteneriat cu Primăria municipiului Ungheni, în cadrul Programului „Ungheni Capitala Tineretului din Republica Moldova 2023”, finanțat de Agenția Națională pentru Tineret.",
    "metadata": {
      "original_file": "Expresul_Ungheni_0270.html"
    }
  },
  {
    "title": "Terenul de sport din Ungheni Vale va fi renovat",
    "content": "Un teren ca la carte, cu înveliș artificial, cauciucat, cu toate cele necesare pentru practicarea sportului, va fi amenajat în sectorul Ungheni Vale, în locul celui actual, care este deja depășit de timp.\n\nFinanțarea se va face din Fondul de Sinergie pentru Dezvoltare Urbană (FSDU) – ediția 2023-2024, co-finanțat din sursele Polish aid și lansat de Solidarity Fund PL în Moldova în parteneriat cu Ministerul Infrastructurii și Dezvoltării Regionale al Republicii Moldova.\n\nProiectul, întitulat „Renovarea infrastructurii sportive a zonei de revitalizare urbană a municipiului Ungheni”, mai prevede crearea și instruirea unor echipe de voluntari – promotori ai modului sănătos de viață, organizarea de campanii de sensibilizare și promovare a sportului și stilului sănătos de viață, instruiri ale antreprenorilor locali în vederea promovării afacerilor, desfășurarea unui festival cu genericul „Mod sănătos de viață”.\n\nDe notat că acest proiect, alături de alte 11 propuneri de proiecte ce vizează sectorul Ungheni Vale, face parte din Portofoliul de proiecte incluse în programul de revitalizare urbană al municipiului Ungheni 2023-2027, aprobat de Consiliul Municipal din 16 decembrie 2022. \n\n Portofoliul de proiecte este publicat pe pagina web a Primăriei – www.ungheni.md – la rubrica „Revitalizare urbană”.",
    "metadata": {
      "original_file": "Expresul_Ungheni_0335.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0349.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0467.html"
    }
  },
  {
    "title": "Vineri ANRE decide tarifele noi la lumină",
    "content": "Solicitările de majorare a tarifelor la energia electrică urmează să fie examinate vineri. Pe ordinea de zi a Agenției Naționale pentru Reglementare Energetică este inclus atât demersul Premier Energy, cât și cel al Furnizorului Energiei Electrice Nord, transmite IPN.\n\nConsumatorii casnici deserviți de FEE-Nord ar putea achita un tarif de 4,53 lei/kWh. În prezent, aceștia achită pentru lumină un tarif de 2,84 lei/kWh.\n\nPotrivit demersului Premier Energy, consumatorii finali ale căror instalații sunt racordate la rețelele electrice de distribuție de joasă tensiune (consumatorii casnici) ar urma să achite un tarif de 5,13 lei/kWh, în comparație 2,34 lei/kWh (fără TVA) în prezent.\n\nDeciziile vor fi analizate și luate la ședința ANRE preconizată pentru vineri la ora 11.00.",
    "metadata": {
      "original_file": "Unghiul_0037.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0522.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0488.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0172.html"
    }
  },
  {
    "title": "Întâlnire de suflet cu cetățenii de onoare ai municipiului Ungheni",
    "content": "În prima zi a noului an, 2024, primarul Vitalie Vrabie, alături de angajați ai Primăriei, a avut o întâlnire de suflet cu câțiva dintre cei mai în vârstă cetățeni de onoare ai municipiului Ungheni, care au muncit conștiincios și cu dedicație toată viața pentru prosperarea localității.\n\nEste vorba de: Roza Ghienko, fostă directoare a fabricii de covoare din Ungheni; Nicolae Baltag, şef de sector întreţinere şi reparaţie la Î.M. „Apă-Canal”; Raisa Iurceac, directoare a fostei școli „Alexandru Boico”, Leonid Barsucovschi, fost arhitect al orașului Ungheni; Philippe Chaudier, om de afaceri, preşedintele AO „Degeţel”; Eugenia Radu-Spătaru, medic la Spitalul Raional; Mihai Postu, fost șef al Inspectoratului Fiscal Ungheni.\n\nÎmpreună, au depănat amintiri, au povestit despre momente interesante din activitatea lor profesională, au împărtășit din experiența acumulată de-a lungul anilor. \n\n A fost vizitat la domiciliu și Tudor Topor, omul care și-a dedicat viața vinificației, el fiind decenii la rând directorul fabricii de vinuri din Ungheni. \n\n Cu toții au primit daruri din partea Primăriei și cuvinte spuse din suflet pentru tot ceea ce au făcut.\n\nDe notat că, la momentul de față, municipiul Ungheni are 28 de cetățeni de onoare, dintre care 11 nu mai sunt în viață. Chiar în ajun de an nou, a plecat la cele veșnice Boris Zugravu, cel care a pus bazele Liceului „Gheorghe Asachi” din Ungheni, inițiatorul redenumirii pieței din centrul municipiului Ungheni în Piața Independenței. Dumnezeu să-l odihnească în pace. Dumnezeu să-i odihnească în pace pe toți cei ce nu mai sunt printre noi.\n\nDintre cele 28 de persoane cărora și s-a conferit titlul de „Cetățean de onoare”, 27 l-au primit conform unui Regulament, adoptat în anul 2000. La 28 iunie 2021, Consiliul Municipal a aprobat un nou Regulament, care prevede deja două distincții importante: „Cetățean de onoare” și „Merite pentru Ungheni”.\n\nPână în prezent, conform noului Regulament, doar primarul de Cluj-Napoca, Emil Boc, a primit titlul „Cetățean de onoare” al municipiului Ungheni, alte două persoane: Vera Burlacu, profesoară la Liceul „Vasile Alecsandri”, și Nicolae Donici, șeful sectorului de amenajare a Primăriei municipiului Ungheni, au primit distincția „Merite pentru Ungheni”.",
    "metadata": {
      "original_file": "Expresul_Ungheni_0227.html"
    }
  },
  {
    "title": "Elevii de la Colegiul Agroindustrial din Ungheni au plantat peste un hectar de livezi",
    "content": "În livada didactică de la Colegiul Agroindustrial din Ungheni s-au copt primele cireșe, anunțul a fost făcut de reprezentanții Proiectului ”Livada Moldovei” .\n\nAcțiunea are loc în cadrul unui proiect amplu, implementat de Colegiul Agroindustrial din Ungheni prin intermediul Ministerului Agriculturii și Industriei Alimentare și Proiectului Livada Moldovei, în valoare de 779 de mii de euro.\n\nÎn cadrul acestui proiect cei peste 350 de elevi ai Colegiului, învață să cultive căpșuni și zarzavaturi și deprind abilitățile agrotehnice de creștere a fructelor și pomușoarelor.\n\nPână în prezent, în cadrul proiectului a fost plantată o suprafață de 1,2 ha de cireș, vișin, păr, coacăz și mur care au fost dotate cu sistem de suport și stație meteo. De asemenea, a fost procurat un tractor, utilaje agricole și echipamente IT.\n\nÎn sera hidroponică care are o suprafață de 320 de metri pătrați, horticultorii începători ai Colegiului recoltează: : salată, flori, roșii, castraveți, ardei, vinete etc., utilizând tehnologii europene de ultimă generație, puse la dispoziția instituției educaționale de către Guvernul Republicii Moldova în cadrul proiectului Livada Moldovei , implementat de Ministerul Agriculturii și Industriei Alimentare (MAIA).\n\nMAIA transmite că acum este în plin proces de desfășurare cea de-a doua etapă a proiectului ce presupune repararea și dotarea cu echipamentele didactice necesare a unui laborator de reparare și mentenanță a utilajului horticol.",
    "metadata": {
      "original_file": "Expresul_Ungheni_0362.html"
    }
  },
  {
    "title": "Formația Folclorică „Ciutura” – la 20 de ani de activitate",
    "content": "Sărbătoare mare pentru formația folclorică „Ciutura” din Cetireni. Aceasta și-a celebrat 20 de ani de activitate artistică. La sfârșit de august, într-o atmosferă festivă, înconjurați de colegi de breaslă, autorități publice, prieteni și invitați, membrii formației au urcat pe scena Casei de Cultură și au încântat publicul printr-un repertoriu de cântece alese.\n\nDe menționat că, formația folclorică „Ciutura” a fost fondată în anul 2003, la inițiativa Eugeniei Popovici, pe atunci secretară a consiliului local Cetireni și a Anei Dicusar, primara satului.\n\nDeși, membrii formației activau în diferite domenii, totuși, dragostea pentru cântecul popular a fost ceea ce i-a unit. Anume această pasiune pentru folclor, i-a direcționat, la numai un an de activitate, spre obținerea titlului de formație folclorică model. Din acel moment, „Ciutura” și-a început călătoria în promovarea tradițiilor, obiceiurilor și a cântecului de acasă, prin participarea la diferite activități culturale de nivel raional, republican și chiar internațional.\n\nEugenia Popovici a făcut celor prezenți o retrospectivă, iar firul amintirilor a fost împărtășit publicului cu o notă de nostalgie. „Emoțiile trăite au rămas ca niște amprente frumoase în sufletele noastre. Mă bucur că, cântecele străvechi sunt și astăzi auzite în satul nostru. Greutăți au fost multe, gospodărie, casă, familie, dar toate lucrurile se lăsau și, pe prim – plan se punea prezența și cântecul învățat. Asta a fost cerința mea, poate uneori cam dură, dar a fost temelia unei formații care să dureze în timp”, a subliniat ea.\n\nDe-a lungul celor 20 de ani de activitate, au reușit să adune un palmares bogat și continuă să promoveze creația populară, dar și valoarea costumului popular autentic.\n\n„Au fost perioade când am trecut și prin greutăți, dar și prin bucurii pe care le-am împărțit împreună. Când stai și te gândești, 20 de ani pare, într-adevăr, o durată lungă de timp, dar pentru mine parcă mai ieri a fost. Îmi amintesc toate momentele: cum ne-am adunat cu toții, cum făceam primele repetiții… și iată că, am ajuns, și până la ziua de azi, să culegem roadele celor 20 de ani. Ne străduim să adunăm cântece și obiceiuri de pe la persoanele vârstnice din sat”, a spus Tudor Drăgan, conducătorul artistic al formației din 2017, membru fiind în formație încă de la început.\n\nȘi Vadim Pîslaru, șeful Secției Cultură și Turism, a accentuat faptul că Formația „Ciutura”, în cei 20 de ani de activitate, a reușit să demonstreze că sunt adevărați promotori ai valorilor culturale naționale.\n\nPe scena Casei de Cultură din satul Cetireni au evoluat și colegii de breaslă ai acestora: formația folclorică „Țărăncuțele” din satul Florițoia Veche, „Flutureanca”, din Florițoaia Nouă și „Busuioc” din Mănoilești.\n\n„La începuturi, activitatea formației „Ciutura” am luat-o drept exemplu și model. În acești ani, au adunat multe rezultate frumoase. Cunoaștem că, pentru a veni la repetiții și a face lucruri frumoase trebuie să te impui, trebuie să te dezici de multe, dar în primul rând, trebuie să îți placă ceea ce faci”, a menționat Lidia Bolșoi, conducătoarea artistică a formației folclorice „Țărăncuțele” din satul Florițoia Veche.\n\nDe notat că, primele costume naționale ale Formației „Ciutura” au fost oferite de către primăria din localitate. Ana Dicusar, primara satului Cetireni, a ținut un discurs în prezența invitaților și a felicitat formația pentru activitatea și implicarea de care au dat dovadă pe parcursul celor 20 de ani de activitate, înmânându-le o diplomă de gratitudine și un premiu bănesc în valoare de 5 mii de lei.\n\nSărbătoarea a culminat cu un recital susținut de către Maria Stoianov, artistă emerită a Republicii Moldova.",
    "metadata": {
      "original_file": "Expresul_Ungheni_0315.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0369.html"
    }
  },
  {
    "title": "Tinerii din raionul Ungheni s-au întâlnit, au discutat și au stabilit un parteneriat durabil pe viitor",
    "content": "Conferința Raională a Consiliilor Locale ale Tinerilor din Ungheni din acest an a creat un mediu de analiză și discuție între tinerii activi, reprezentanții Consiliilor Locale de Tineret (CLT) și Autoritățile Publice Locale (APL), din localitățile raionului Ungheni.\n\nAstfel, pe 30 noiembrie, în sala de festivități a Centrului Educațional Ungheni, tinerii și reprezentanți ai APL au împărtășit practici de succes privind parteneriatele între structurile locale de tineret și primării, au elaborat soluții privind îmbunătățirea activităților Consiliilor locale ale Tinerilor. Un accent special a fost pus și pe consolidarea cunoștințelor în domeniul bugetării participative.\n\nPotrivit Alinei Butnaru, șefa interimară a Centrului Raional de Tineret, evenimentul a adunat într-un număr record reprezentanți ai administrației publice locale din raionul Ungheni, însumând prezența unui număr de 22 de persoane, dar și parteneri. De asemenea, au fost în sală și reprezentanții Consiliilor Locale ale Tinerilor, dar și alți tineri activi din localitățile raionului.\n\n„Scopul conferinței constă în totalizarea activității structurilor locale și raionale de tineret, ce au realizat timp de un an, cum s-au descurcat, ce rezultate și performanțe au obținut. Totodată, ne dorim să consolidăm parteneriatul dintre tineri cu autoritatea publică locală”, a subliniat Alina Butnaru.\n\nUn raport de activitate detaliat a prezentat în fața publicului Pamela Budeanu, președinta Consiliului Raional al Tinerilor Ungheni. În calitate de lider al acestei organizații, ea a fost martoră la diverse eforturi, dar și realizări ale tinerilor din raion.\n\n„Toate activitățile desfășurate de CRT Ungheni reflectă angajamentul nostru ferm în dezvoltarea și consolidarea comunității noastre. Cu fiecare inițiativă, am urmărit să aducem schimbări pozitive, să oferim tinerilor noi oportunități și să contribuim la crearea unei comunități mai unite și mai durabile. Fiecare activitate a avut câteva scopuri și anume să împuternicească, să educe și să consolideze legăturile dintre tineri și comunitate. Cu fiecare pas înainte, ne propunem să continuăm să construim, să educăm și să inspirăm, contribuind astfel la crearea unui viitor promițător pentru tinerii din municipiul nostru.”, a menționat președinta CRT Ungheni.\n\nÎn aceeași ordine de idei, unii primari au relatat despre consolidarea parteneriatului dintre administrația publică locală și Consiliile Locale de Tineret din comunitatea lor. „Tinerii reprezintă prezentul, dar și liderii, decidenții și viitorul de mâine. Investind în tineri, investim în viitorul nostru. Am fost onorată să particip, împreună cu membrii CLT Mănoilești, la Conferința raională a Consiliilor locale aleTinerilor Ungheni”, a menționat după încheierea evenimentului, Valentina Grosu, primara de Mănoilești.\n\nPrezent la conferință, Pavel Smîntînă, director adjunct al Agenției Naționale pentru Tineret, a îndemnat primarii să sprijine activitățile de tineret în localitățile lor, evidențiind importanța implicării tinerilor în procesul de luare a deciziilor.\n\nMenționăm că, evenimentul a fost realizat în cadrul proiectului „Ungheni Invest: Tinerii participă – comunitatea se dezvoltă!”, implementat de AO „Alfa Beta”, în parteneriat cu Direcția Educație Ungheni, Primăria municipiului Ungheni, Centrul Raional de Tineret Ungheni și Consiliul Raional al Tinerilor din Ungheni, în cadrul Programului „Ungheni – Capitala Tineretului 2023”, finanțat de Agenția Națională pentru Tineret.",
    "metadata": {
      "original_file": "Expresul_Ungheni_0250.html"
    }
  },
  {
    "title": "Pași de urmat când nu mai poți achita ratele unui credit",
    "content": "Scăderea venitului lunar, șomajul, producerea unui accident sau alte situații care pot afecta capacitatea de muncă pe o anumită perioadă sunt situații neprevăzute, care ar putea influența posibilitățile unei persoane de a rambursa un credit. Banca Națională a Moldovei (BNM) explică cetățenilor cum ar putea depăși asemenea criză și ce măsuri ar trebui să întreprindă, transmite IPN.\n\nPotrivit BNM, în aceste situații plata ratei la credit asumată inițial, poate deveni greu de suportat, iar primul pas este de a contacta banca de la care a fost luat creditul. Din momentul în care creditul devine restant, banca este cu mult mai puțin flexibilă pentru a accepta măsuri de remediere, iar așteptarea în acest caz este cel mai rău lucru.\n\nÎn momentul în care avem un credit, este important să monitorizăm inflația. După practica din sistemul bancar și conform obiectivelor de politică monetară a BNM, atunci când crește inflația, crește și rata de bază, ceea ce duce la creșterea dobânzilor la credite. În asemenea cazuri, este importantă verificarea condițiilor contractului de credit și consultarea cu specialiștii în domeniul financiar.\n\nBNM precizează că, în funcție de probleme, banca ar putea să agreeze restructurarea creditului. Acest proces este similar cu cel de aprobare a creditului și ar putea lua mai mult timp. Însă, în cazul în care banca creditoare nu poate să restructureze creditul, rămâne timp suficient pentru a examina oferte alternative de refinanțare. Cel mai important de reținut în acest moment este că nici o altă bancă nu va refinanța un credit restant.\n\nDacă dificultățile financiare sunt temporare, atunci BNM recomandă reducerea cheltuielilor curente, negocierea cu banca pentru restructurare și identificarea unei soluții de finanțare temporară, precum un împrumut de la rude sau prieteni.\n\nDacă nu se cunoaște o perioadă exactă a dificultăților financiare, se recomandă identificarea activelor care nu sunt considerate de primă necesitate, precum automobil sau un imobil auxiliar pentru a fi scoase în vânzare. Astfel, apare posibilitatea de a achita anticipat o parte din credit, iar în timpul câștigat banca va revedea graficul și va reduce ratele lunare, păstrând aceeași perioadă de achitare.\n\nÎn cazul în care a fost pus în gaj apartamentul sau un alt imobil și nu există perspectivă de îmbunătățire a veniturilor în viitorul apropiat, atunci se încurajează vânzarea acestuia și procurarea unui imobil mai ieftin. Cu diferența de bani se poate achita creditul integral sau parțial, astfel vor rămâne.\n\nDacă nu se identifică nici o soluție și se ajunge la etapa în care nu există posibilitatea de a plăti, banca poate iniția următoarele procese, precum preluarea în posesie a bunului pus în gaj și punerea acestuia în vânzare fără participarea proprietarului. Totodată, în momentul în care creditul devine restant, banca va calcula penalități.\n\nPe de altă parte, BNM nu recomandă persoanelor care au probleme la achitarea creditului să mizeze pe faptul că, după ce creditul va deveni restant, va apărea posibilitatea de a negocia cu banca un grafic nou. Totodată, nu se recomandă luarea unui credit nou, pentru a achita ratele creditului principal.\n\nInformațiile au fost prezentate în cadrul Campaniei Naționale de Educație Financiară, realizată cu sprijinul USAID (MISRA) în colaborare cu Banca Națională a Moldovei, în parteneriat cu Centrul Analitic Independent „Expert-Grup”.",
    "metadata": {
      "original_file": "Unghiul_0386.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0105.html"
    }
  },
  {
    "title": "Inspectorii de mediu din Ungheni desfășoară acțiuni pentru combaterea braconajului piscicol în zona râului Prut",
    "content": "Inspectorii de mediu din Ungheni, împreună cu angajații Sectorului de Poliție de Frontieră Valea Mare din cadrul Direcției Regionale Vest, au desfășurat o amplă acțiune pentru combaterea braconajului piscicol și a tăierilor ilegale în zona râului Prut și a fondului forestier gestionat de Ocolul Silvic Valea Mare.\n\nPotrivit informațiilor, această acțiune a avut drept rezultat verificarea mai multor pescari din zonă. În urma verificărilor, s-a constatat că aceștia dispuneau de permise legale de pescuit, conform prevederilor legale în vigoare. De asemenea, nu au fost identificate încălcări ale legislației de mediu.\n\nÎn acest context, Inspectoratul pentru Protecția Mediului amintește despre importanța respectării regulilor și a legislației de către toți cetățenii, în vederea protejării mediului înconjurător și a asigurării unei gestionări durabile a resurselor naturale.\n\n„Această acțiune face parte din eforturile continue a inspectorilor de mediu de a menține echilibrul ecologic și de a proteja patrimoniul natural al zonei, în beneficiul generațiilor prezente și viitoare”, au menționat inspectorii de mediu.",
    "metadata": {
      "original_file": "Expresul_Ungheni_0179.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0555.html"
    }
  },
  {
    "title": "O campanie de prevenire a cazurilor de violență în familie a fost demarată de către Inspectoratul de Poliție Ungheni",
    "content": "Angajații Inspectoratului de Poliție Ungheni au inițiat, pe parcursul lunii februarie, o campanie locală de informare cu genericul „Florile nu pot acoperi suferințele! Renunță la violență”. Aceasta a avut scopul de a informa cetățenii raionului Ungheni despre consecințele aplicării violenței domestice, de răspunderea pe care o poartă agresorii, dar și despre drepturile victimelor violenței în familie.\n\n„Ne-am propus să realizăm mai multe activități de informare a populației din raionul Ungheni, prin organizarea întâlnirilor directe cu cetățenii, să mergem în colectivele de muncă, dar și în instituțiile de învățământ din raion”, explică Vasile Burlacu, șeful interimar al Inspectoratului de Poliție Ungheni.\n\nȚinând cont de faptul că, în ultimii doi ani s-a pus un accent foarte mare pe informare, fiind lansate diverse campanii de prevenire a violenței față de fete și femei, totuși, cifrele arată că fenomenul violenței domestice a crescut în ultima perioadă. „Fenomenul violenței domestice a existat întotdeauna, doar că nu se denunța/raporta. Noi considerăm că este bine atunci când comunitatea conștientizează pericolul acestui fenomen și îl denunță organelor abilitate. Creșterea numărului de cazuri, am putea spune că se datorează inclusiv campaniilor desfășurate anterior.”, a menționat Vasile Burlacu, șef interimar al Inspectoratului de Poliție Ungheni.\n\nTotodată, Vasile Burlacu a reamintit despre drepturile pe care le au victimele violenței. „Victima violenței în familie poate cere ordinul de restricție de urgență, care este eliberat de angajații poliției, pe un termen de până la 10 zile, în timpul documentării cazului sau ordonanța de protecție eliberată de instanța de judecată, pe un termen de până la 90 zile. La fel, victimele violenței în familie au dreptul la apărare gratuită, se pot adresa după consultații juridice oricărui avocat”, a specificat dânsul.\n\nÎn acest, pe parcursul anului 2023, la demersul organelor de drept au fost emise 4 ordonanțe de protecție, iar la cerea personală a victimei – 37.\n\nÎn anul 2023, au fost înregistrate 45 infracțiuni din categoria infracțiunilor contra familiei și minorilor și 33 de infracțiuni privind violența în familie. Totodată, au fost întocmite 50 procese verbale cu privire la contravenție de violență în familie. În evidența Inspectoratului de Poliție Ungheni au fost 212 de agresorir familiali (197 de bărbați și 15 femei.)\n\n„În cazul în care, cetățenilor le este cunoscut un caz de violență în familie, recomandăm să denunțe instituțiilor responsabile. Ulterior, acestea vor acționa conform atribuțiilor prevăzute în legea 45 din 2007 cu privire la prevenirea și combaterea violenței în familie.”, a conchis Vasile Burlacu, subliniind faptul că prevenirea şi combaterea violenței în toate cazurile sunt legate de educarea cetăţenilor în spiritul respectării legilor, culturii juridice şi comportamentului legal.",
    "metadata": {
      "original_file": "Expresul_Ungheni_0196.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0040.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0410.html"
    }
  },
  {
    "title": "În raionul Ungheni sunt înregistrați peste 1500 bolnavi de hepatită",
    "content": "În raionul Ungheni, în evidența medicului specialist sunt înregistrați peste 1500 bolnavi cronici cu probleme hepatice de origine virala, anual decedând în jur de 80 persoane. Datorită imunizărilor contra HVB care au început în anii 1990, mai bine de 15 ani nu se inregistreză cazuri de HVB acută la copii, în ultimii 2 ani nu se inregistreză cazuri de HVB, C, D acute la maturi. Despre acest lucru a ne-a comunicat Alexandr Cornei, șeful Centrului de Sănătate Publică Ungheni.\n\nDe menționat că astăzi, 28 iulie, este ziua Ziua Mondială a Hepatitei. Data de 28 iulie a fost aleasă şi în semn de omagiu adus profesorului Baruch Samuel Blumberg (28 iulie 1925 – 5 aprilie 2011), laureat al Premiului Nobel, cel care a descoperit virusul hepatitei B, a dezvoltat un test de diagnostic și un vaccin pentru acest virus.\n\nDeși există mai multe tipuri diferite de virusuri hepatice (de la A la E), hepatitele B și C sunt cele mai îngrijorătoare și provoacă aproape 8000 de infecții noi în fiecare zi, majoritatea rămânând nedetectate. Rezultatul? Peste un milion de decese legate de hepatită în fiecare an – și o nouă infecție cronică la fiecare zece secunde. De aceea, sănătatea ficatului este esențială pentru sănătatea umană. Numărul mare de decese cauzate de hepatită ar putea fi prevenite. Există vaccin eficient împotriva HVB și tratamente eficiente pentru hepatita C.\n\n28 iulie este un eveniment al sănătății publice organizat în fiecare an care unește oamenii pentru a crește gradul de conștientizare cu privire la povara globală a hepatitei virale și pentru a influența schimbarea reală. Scopul acestei zile este de a reduce nivelul hepatitei și de a elimina această boală prevenibilă care la moment este o amenințare pentru sănătatea publică. Această zi oferă un moment de reflecție și mobilizare la nivel global pentru a aborda provocările asociate hepatitelor, precum și pentru a promova prevenția, testarea, tratamentul și eliminarea acestor boli grave.\n\nTema evenimentului pentru acest an este „O viață, Un ficat – Protejează ambele!” și promovează urgența eforturilor de testare, tratament și vaccinare, necesare în eliminarea hepatitelor virale ca o amenințare pentru sănătatea publică, până în anul 2030. Pentru realizarea acestui scop, OMS solicită țărilor să atingă obiective specifice:\n• Diagnosticarea a cel puțin 90% dintre persoanele infectate cu virusul hepatitei B și C;\n• Administrarea tratamentului adecvat la cel puțin 80% dintre pacienții.\n\nZiua Mondială a Hepatitei are o importanță deosebită în creșterea gradului de conștientizare și promovare a acțiunilor împotriva hepatitelor virale. Acest eveniment reprezintă o platformă substanțială pentru evidențierea importanței prevenirii, testării și tratamentului pentru hepatită.\n\nÎn Republica Moldova se realizează activități în supravegherea epidemiologică, reducerea morbidităţii, invalidităţii şi mortalităţii determinate de hepatitele virale acute, trenante şi cronice B, C şi D, cirozele hepatice cauzate de virusurile nominalizate. Conform datelor statistice, în anul 2022 au fost înregistrate în total 1997 cazuri (a.2021-1888 cazuri) de hepatite virale, inclusiv 29 (1,4%) (a.2021-45 (2,3%)) cazuri forme acute și 1969 (98,6%) (a.2021-1843 (97,8%)) cazuri forme cronice.\n\nÎn anul 2022, în afara de nou-născuți au fost vaccinate cu vaccin contra hepatitei virale B cu prima doză 4602 persoane din 4977 planificate, cu a doua doză 3485 persoane din 3828 planificate, cu a treia doză 2368 persoane din 2781 planificate, cu a parta doză 1091 persoane din 1117 planificate.\n\nPrin sporirea gradului de informare despre diferitele forme de hepatită și impactul lor asupra individului și comunității, această zi joacă un rol crucial în promovarea educației și înțelegerii.\n\nMajoritatea persoanelor Protejează-le pe ambeleare trăiesc cu hepatită nu cunosc că sunt bolnave și ajung in stadii tardive ale maladiei, cu instalarea complicațiilor ireversibile. Astfel, diagnosticul precoce al hepatitei virale B și C este esențial în cunoașterea statutului și inițierea timpurie a tratamentului și îngrijirilor eficace.\n\nManifestarea simptomelor hepatitei virale B apare, de cele mai multe ori, când boala avansează. Astfel, cea mai bună modalitate de a te proteja pe tine și pe cei dragi și de a preveni consecințele grave ale acesteia, inclusiv cirozei hepatice și carcinomului hepatocelular, este să previi infecția prin vaccinare.\n\nDacă ești nevaccinat – adresează-te la medic și vaccinează-te împotriva hepatitei virale B!\n\nTratamentul cu preparate antivirale este eficient în stoparea replicării virusului hepatitic B și vindecarea persoanelor cu hepatită virală C, fiind disponibil și gratis. Astfel, dacă ți s-a stabilit diagnosticul de hepatită virală B și/sau C, adresează-te la medic pentru a beneficia de îngrijire și tratament eficient.\n• Hepatitele virale B și C prezintă o problemă pentru populațiile cu risc sporit de infectare – persoanele utilizatoare de droguri injectabile, lucrătorii sexuali și bărbații care întrețin relații sexuale cu bărbați. Populațiile cu risc sporit de infectare – beneficiați de Programele de Reducere a Riscurilor, asociate consumului de droguri sau comportamentului sexual riscant/periculos!\n• Sporiți accesul la serviciile de vaccinare, testare și tratament la hepatitele virale! Persoanele cu hepatită sunt în așteaptarea suportului și îngrijirilor medicale. Fie că sunt copii mici sau persoane care-și injectează droguri, unele persoane sunt mai expuse riscului – viața lor contează.\n• Aplicați precauțiile standard la acordarea asistenței medicale tuturor pacienților, indiferent de statutul de infectare, pentru a preveni transmiterea nozocomială a infecției.",
    "metadata": {
      "original_file": "Expresul_Ungheni_0342.html"
    }
  },
  {
    "title": "Să păstrăm memoria colectivă",
    "content": "Deportările din Basarabia și Nordul Bucovinei au fost o formă a represiunii politice puse în practică de autoritățile ruso-sovietice. Primul val de deportări a început în noaptea de 12 spre 13 iunie 1941 (ora 2.30) de pe teritoriile rupte de URSS de la România.. \n\n Printre cei care veneau să ridice oamenii se găseau și binefăcătorii (turnătorii) locali. De la Gara Feroviară Ungheni au pornit spre Siberia și Kazahstan 48 de vagoane cu deportați (profesori, preoți, funcționari și polițiști ai statului român ș.a.). Anume, aici, la stațiile de cale ferată familiile erau separate: capul familiei în GULAG, ceilalți la muncă în alte regiuni. Numărul celor deportați se ridică la peste 22 mii de persoane, dar poate și mai mult. Se va găsi oare și la Gara Feroviară Ungheni, un loc deosebit unde am depune o floare și aprinde o lumânare în memoria celor suferinzi? Un gest cu încărcătură istorică pentru tinerele generații.",
    "metadata": {
      "original_file": "Unghiul_0294.html"
    }
  },
  {
    "title": "Chiar de ziua ei, Natalia Mocan și-a lansat cartea sa de debut „Flori de crin”",
    "content": "O semnificație dublă a avut ziua de 6 februarie pentru ungheneanca Natalia Mocan, membră a Cenaclului Literar „Suflet de poet” din Ungheni. Pe lângă faptul că și-a sărbătorit ziua de naștere, ea și-a lansat și cartea de debut „Flori de crin”, în care a adunat versuri pline de emoție, trăiri și înțelesuri adânci.\n\nPrieteni, membrii familiei, colegi, au venit în acea zi la Casa Limbii Române pentru a fi alături de Natalia Mocan, pentru a o susține și-ai adresa cele mai meritate și frumoase cuvinte.\n\n„În volumul său de poezie, autoarea face o incursiune în propriul suflet și în amintirile copilăriei sale, adolescenței inocente și maturității îmbrăcate în straiele credinței. Cartea este un șirag de sentimente împletite în rugăciuni, dedicate credinței, iubirii de părinți, țară, neam, dar și iubirii eterne pentru copii și Dumnezeu. Versurile sale sunt o expresie autentică a sufletului său, oglindind dureri, suferințe, bucurii și doruri. Prin slovele sale, ne trezește afecțiuni și sentimente. „Flori de crin” este o carte frumoasă, scrisă de un om cu sufletul pictat de Dumnezeu.” , a scris în prefața cărții, Rodica Toma, directoarea Casei Limbii Române.\n\nTemele abordate în versurile autoarei acoperă o gamă largă de subiecte, de la dragostea față de Dumnezeu și fragilitatea umană pe pământ, până la teme precum feminitatea, patriotismul și natura.\n\nNatalia Mocan a început a scrie versuri încă fiind copilă, adunând câteva caiete cu poezii. Apoi, a urmat studenția, căsătoria, copiii, iar versurile înșirate pe foaie au fost din ce în ce mai rare. Deci, a urmat apoi o perioadă de ani buni în care nu a mai scris versuri. „Am simțit nevoia într-o bună zi, să scriu din nou. Am scris o poezie și am postat-o pe rețelele sociale. Iată din acel moment, în care am fost invitată la Casa Limbii Române la o activitate, a fost imboldul de a continua să-mi scriu pe foaie versurile…”, își amintește Natalia Mocan.\n\nModestă din fire, cu greu și-a făcut curajul să scoată de sub tipar culegerea de versuri și să împărtășească poeziile sale cu alții. „Atunci când scriem poezii, exteriorizăm emoțiile, trăirile noastre, relatăm ceea ce vedem, ceea ce ne doare, dar și ce am vrea ca lumea să cunoască. Uneori, poeziile noastre pot fi niște îndemnuri. Alteori, pot fi destăinuiri ale sufletului. Într-un mod, ne expunem și devenim, vulnerabili.”, a mai precizat ea.\n\nCantautoarea Aliona Leșanu i-a adus în dar o surpriză muzicală, pânând pe acorduri de chitară poezia semnată de Natalia Mocan, despre orașul Ungheni. „Îi doresc să nu se oprească la acest volum de versuri, ci să continue, iar „concurența” noastră frumoasă să dăinuie. O cunosc pe Natalia de 20 de ani. Însă, nici una dintre noi nu a știut că de fapt, ne leagă aceeași pasiune – cea de a scrie poezii.”, a menționat colega ei de condei, Viorica Său.\n\n„Acest eveniment înseamnă foarte mult pentru mama și mă bucur că, în sfârșit, a reușit să-și îndeplinească visul, dar și scopul pe care și l-a propus la început de an. Mă bucur foarte mult pentru ea și mă mândresc că ea este mama mea.”, a spus și fiica ei, Simona, dăruind un buchet frumos de lalele.\n\nDe altfel, Natalia Mocan a încurajat colegii din cadrul cenaclului, să încerce să editeze propriile cărți pentru că „acest sentiment este unul nemaipomenit”, vorba dânsei.",
    "metadata": {
      "original_file": "Expresul_Ungheni_0207.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0502.html"
    }
  },
  {
    "title": "Un individ a fost reținut la Ungheni pentru escrocheria „ruda implicată în accident”",
    "content": "Un bărbat de 26 de ani din stânga Nistrului a fost reținut și este cercetat penal fiind suspectat de săvârșirea unei escrocherii într-un caz de escrocherie săvârșită prin schema „ruda implicată într-un accident” în raionul Ungheni.\n\nPoliția din Ungheni a fost sesizată de o femeie precum că a transmis o sumă de bani unei persoane necunoscute, sub pretextul că nepoata sa a comis un accident rutier în urma căruia a fost traumată o persoană.\n\nVictima, o femeie de 67 de ani, a fost apelată la telefon fix de un bărbat care vorbea în limba rusă și s-ar fi dat drept angajat al organelor de drept, solicitând cinci mii de euro pentru a restitui paguba părții vătămate, iar nepoata sa să fie eliberată.\n\nÎn mai puțin de o oră, bărbatul ar fi reușit să obțină de la victimă 87 de mii de lei. Femeia ar fi transmis suma unui tânăr, care avea rolul de curier. În urma măsurilor de urmărire penală și de investigație efectuate de polițiștii din cadrul Inspectoratului de poliție Ungheni și cei de la DP mun. Chișinău, suspectul a fost reținut în mun. Chișinău.\n\nAstfel, î n cadrul audierilor, s-a stabilit că acesta ar mai fi implicat în alte cazuri în sectoarele Buiucani și Rîșcani din mun. Chișinău, precum și mun. Bălți de unde a ridicat mii de dolari și lei de la persoane necunoscute.\n\nPotrivit informațiilor, în acest caz a fost inițiată o cauză penală pentru escrocherie săvârșită cu cauzarea de daune în proporții considerabile, iar persoana culpabilă de asemenea infracțiune, conform legislației în vigoare, riscă închisoare de la 1 la 5 ani.\n\nÎn continuare se întreprind acțiuni în vederea identificării și altor persoane implicate de comiterea infracțiunii, cât și acumularea tuturor probelor în acest caz. În ultima perioadă acest gen de escrocherie se înregistrează și în localitățile țării, chiar dacă la început erau toate în capitală.\n\nPoliția atenționează repetat: Fiți prudenți! Nu vă lăsați manipulați de infractori! Ce faci dacă ești apelat de persoane dubioase care îți prezintă un scenariu similar? Închizi apelul, iei legătura cu rudele și verifici minuțios informația prezentată. Ulterior ne apelezi la 112.",
    "metadata": {
      "original_file": "Expresul_Ungheni_0084.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0152.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0447.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0017.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0282.html"
    }
  },
  {
    "title": "Primăria Ungheni lansează concursul de fotografie cu genericul „Ungheni – orașul meu”",
    "content": "Primăria municipiului Ungheni a lansat concursul de fotografie cu genericul „Ungheni – orașul meu”. Acest concurs este organizat cu ocazia aniversării de 561 de ani a municipiului Ungheni de la prima mențiune documentară\n\nPrincipalele obiective ale concursului sunt promovarea locurilor, oamenilor, valorilor și faptelor din municipiul Ungheni și identificarea și promovarea amatorilor de artă fotografică.\n\nTema propusă pentru concurs este: „Ungheni – orașul meu”. Astfel, în cadrul concursului participanții sunt încurajați să realizeze fotografii care surprind cu pozitivism aspecte ale orașului: de la peisaje la case, străzi, locuri de patrimoniu, monumente istorice, sculpturi, locuri de odihnă și agrement. Un avantaj va fi și prezentarea, prin fotografii, a oamenilor (de orice vârstă), a vieții și activității unghenenilor, a traiului, pasiunilor lor, obiceiurilor și tradițiilor.\n\nLa concurs poate participa orice persoană, indiferent de vârstă sau de locul de trai, dar care se identifică și îndrăgește Ungheniul.\n• Participanţii acceptă ca o serie de date cu caracter personal, inclusiv numele, vârsta, numărul de telefon şi adresa de e-mail, să fie colectate, prelucrate, stocate şi utilizate în scopul organizării şi administrării concursului.\n\nÎn acest context, reprezentanții primării, îndeamnă pe toți doritorii, indiferent de vârstă și ocupație să facă fotografii cât mai frumoase și inspirate și să le trimită la adresa de email: media@ungheni.md .\n\n”Premiile vor consta din obiecte cu însemnele Primăriei Ungheni. Totodată, cele mai bune fotografii vor fi printate, fiind organizată o expoziție ce va fi prezentată de Zilele orașului Ungheni. Acestea vor fi plasate pe site-ul și pe pagina de Facebook , ele vor fi utilizate în materialele promoționale despre municipiul Ungheni”, au mai adăugat reprezentanții primăriei. \n\n \n\n Termenul limită de depunere a fotografiilor este 7 august 2023. Vedeți aici Regulamentul de Participare.",
    "metadata": {
      "original_file": "Expresul_Ungheni_0354.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0328.html"
    }
  },
  {
    "title": "Noul pod rutier de la Ungheni a ajuns în etapa de proiectare și construire",
    "content": "Noul pod rutier de la Ungheni a ajuns în etapa de proiectare și construire, a anunțat Mihai Chirica , primarul de Iași, pe rețelele sociale.\n\nPotrivit lui, vor fi două poduri paralele, câte unul pentru fiecare sens de circulație, cu o lungime de peste 250 de metri, va avea o înfățișare modernă și va fi conectat cu Autostrada A8 Târgu Mureș – Iași – Ungheni printr-un drum de legătură.\n\n„Emoționantele poduri de flori de ieri dintre România și Republica Moldova s-au transformat, de-a lungul anilor, în trainice relații de prietenie și cooperare economică”, a remarcat Mihai Chirica. Totodată acesta a remarcat faptul că la licitația organizată de Compania Națională de Administrare a Infrastructurii Rutiere s-au înscris firme din România, Ucraina, Republica Moldova, demonstrând cât de important pentru întreaga zonă este acest proiect de infrastructură.\n\nInvestiția se va derula pe parcursul a 24 de luni: 6 luni perioada de proiectare și 18 luni perioada de execuție a lucrărilor. Valoarea contractului este de peste 32 milioane de euro, iar sursa de finanțare este asigurată din fonduri europene nerambursabile. Podul de la Ungheni va fi parte din Autostrada Unirii – A8.",
    "metadata": {
      "original_file": "Expresul_Ungheni_0211.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0144.html"
    }
  },
  {
    "title": "Un tânăr din Ungheni a ajuns pe mâna polițiștilor după ce a furat un automobil",
    "content": "Un tânăr de 23 de a ani din raionul Ungheni a fost reținut după ce ar fi răpit, în plină zi, un Citroen parcat la o intersecție din Ungheni. Potrivit informațiilor, poliția a fost sesizată de proprietarul mașinii, care a comunicat că i-a fost furată mașina pe care ar fi lăsat-o pentru câteva minute fără supraveghere, cu cheile în contact.\n\nAstfel, în urma acțiunilor întreprinse de polițiști suspectul a fost identificat și reținut la ieșirea din satul Gherman, raionul Ungheni, fiind la volanul mașinii răpite. Acesta a fost testat cu aparatul Drager, stabilindu-se 1,28 mg/l vapori de alcool în aerul expirat.\n\nTânărul a fost reținut și este cercetat penal pentru răpirea mijlocului de transport și conducerea acestuia în stare de ebrietate alcoolică cu grad avansat.",
    "metadata": {
      "original_file": "Expresul_Ungheni_0092.html"
    }
  },
  {
    "title": "Intervenții mai rapide în situații de urgență cauzate de fenomene meteorologice",
    "content": "Serviciul de urgență 112 și Serviciul Hidrometeorologic de Stat au semnat un acord de cooperare pentru a răspunde mai rapid și eficient la situațiile de urgență cauzate de fenomene meteorologice și hidrologice extreme, transmite IPN.\n\nCooperarea celor două structuri va permite reducerea timpului de procesare a apelurilor. „Scurtăm timpul de răspuns la 100 de secunde, față de 3-4 minute cât durează uneori acum”, a declarat Anatolie Viniciuc, directorul interimar al Serviciului 112.\n\nMihai Grigoraș, director adjunct interimar al Serviciului Hidrometeorologic de Stat, a explicat că instituția monitorizează fenomenele extreme printr-o celulă de criză și transmite actualizări la fiecare 2-4 ore.\n\n„De acum înainte, datele urgente vor ajunge direct la Serviciul 112, pe lângă Inspectoratul General pentru Situații de Urgență. Această schimbare va îmbunătăți coordonarea și reacția în caz de pericol”, a explicat responsabilul de la Serviciul Hidrometeorologic de Stat.",
    "metadata": {
      "original_file": "Unghiul_0514.html"
    }
  },
  {
    "title": "La Ungheni va fi creat primul terminal logistic multimodal din Republica Moldova",
    "content": "La stația feroviară Berești din municipiul Ungheni va fi creat primul terminal logistic multimodal din Republica Moldova, care va asigura conectarea țării la coridoarele de transport internaționale. Anunțul a fost făcut în cadrul unei ședințe a Grupului de lucru interinstituțional pentru implementarea proiectului investițional „Complexul logistic Berești”, desfășurată la Ministerul Dezvoltării Economice și Digitalizării, în parteneriat cu programul USAID Reforme Instituționale și Structurale în Moldova, transmite știri.md cu referire la newtv.md.\n\nStudiul de fezabilitate pentru dezvoltarea infrastructurii acestui terminal va fi realizat în următoarele luni de o companie internațională. Acesta va oferi Guvernului o imagine de ansamblu asupra oportunităților de dezvoltare a terminalului logistic multimodal, integrând toate tipurile de transport: terestru, containerizat și mărfuri generale. În baza acestui studiu, Guvernul speră să atragă investitori internaționali interesați să dezvolte un hub logistic regional în Moldova.\n\nViorel Garaz, Secretarul de stat al Ministerului Dezvoltării Economice și Digitalizării, a subliniat importanța acestui proiect pentru economia țării. „Dezvoltarea unui hub logistic regional la Berești va genera multiple oportunități economice pentru Moldova, dar și beneficii pentru țările vecine. Investiția necesară pentru dezvoltarea unui astfel de complex logistic este considerabilă, ajungând la câteva milioane de dolari, însă veniturile generate vor fi pe măsură,” a declarat oficialul.\n\nAnaliza inițială a posibilităților de dezvoltare a Complexului logistic Berești a relevat că în prezent, în Moldova nu există un sistem de transport intermodal. Principalele fluxuri de marfă care tranzitează Moldova provin din Ucraina și se îndreaptă către Uniunea Europeană. Lipsa unei astfel de infrastructuri face ca Moldova să fie ocolită de rutele comerciale, ducând la pierderi semnificative în bugetul public. Dezvoltarea acestui terminal logistic va face rutele de transport prin Moldova mai atractive pentru partenerii din Est și Vest.\n\nÎn contextul crizei regionale, volumul mărfurilor transportate prin Moldova a crescut semnificativ în ultimii doi ani, în special din Ucraina, după ce infrastructura logistică de transport a fost afectată. Implementarea acestui proiect ar putea consolida poziția Moldovei ca un nod logistic crucial în regiune, contribuind la creșterea veniturilor și a influenței economice a țării.",
    "metadata": {
      "original_file": "Expresul_Ungheni_0138.html"
    }
  },
  {
    "title": "Rezultatele preliminare ale recensământului vor fi prezentate până pe 31 ianuarie",
    "content": "Termenul de diseminare a rezultatelor preliminare ale Recensământului Populației și Locuințelor este 31 ianuarie, conform Calendarului de diseminare. Biroul Național de Statistică intenționa să prezinte aceste date mai devreme, până la finele anului trecut, dar este nevoie de mai mult timp pentru potrivirea datelor Anchetei Post-recenzare cu datele recensământului, anunță instituția într-un comunicat de presă, citat de IPN.\n\nRezultatele preliminare ale recensământului vor include date privind mărimea și structura populației pe sexe, grupe majore de vârstă, medii de reședință și țara de naștere, precum și distribuția populației pe regiuni de dezvoltare și în funcție de caracteristici etno-culturale, dificultăți în desfășurarea activităților zilnice.\n\nÎn perioada 8 aprilie-7 iulie 2024, au fost recenzate 2,4 milioane de persoane. În perioada respectivă au fost recenzate și peste 1,6 milioane de locuințe, inclusiv cele ocupate, secundare și neocupate.",
    "metadata": {
      "original_file": "Unghiul_0001.html"
    }
  },
  {
    "title": "Gala Premiilor Naționale pentru Tineret. 13 laureați",
    "content": "13 tineri și organizații au fost premiați pentru contribuțiile lor remarcabile în dezvoltarea sectorului de tineret din Republica Moldova. Nominalizarea a fost precedată de concursul organizat de Ministerul Educației și Cercetării, împreună cu Agenția Națională pentru Tineret, pentru a marca realizările și impactul tinerelor talente asupra comunității. Decernarea și aprecierea tinerilor a avut loc la Gala Premiilor Naționale pentru Tineret (PNT) 2024, organizat în contextul Zilei Naționale a Tineretului, transmite IPN.\n\n„Anul viitor vom lansa un program de finanțare pentru centrele de tineret și vom aproba o hotărâre care va permite acordarea de subvenții și granturi. Vom continua să susținem tineretul, pentru că voi sunteți viitorul acestei țări”, a declarat ministrul Educației, Dan Perciun.\n\nPrintre câștigătorii de anul acesta s-au numărat specialiștii și lucrătorii de tineret, centrele și consiliile locale de tineret, precum și tinerii care s-au remarcat în diverse domenii, de la antreprenoriat, leadership și cercetare, până la promovarea drepturilor tinerilor și inițiativele din diaspora.\n\nÎn prima categorie, au fost nominalizați câștigătorii:\n\nSpecialistul de tineret al anului din cadrul autorităților administrației publice locale de nivelul întâi și al doilea, fiecare premiat cu câte 25.000 de lei,\n\nLucrătorul de tineret al anului a primit 25.000 de lei,\n\nCentrul de tineret al anului s-a ales cu un premiu de 30.000 de lei,\n\nConsiliul local al tinerilor și Consiliul școlar al elevilor au câștigat câte 20.000 de lei\n\nSuma premiilor s-a ridicat la valoarea de 145.000 de lei.\n\nA doua categorie de premii a fost pentru „Proiecte și Inițiative de Tineret”. 120.000 de mii de lei s-au acordat în total pentru „Solidaritate”, „Inovație socială”, „Promovarea patrimoniului” și „Promovarea drepturilor tinerilor”.\n\nPremiul Național pentru Tineret la categorii individuale a fost acordat tinerilor cu vârste cuprinse între 14 și 35 de ani, care au realizat activități cu impact semnificativ asupra comunității și societății.\n\nPremiul de 20.000 de dolari pentru „Start-up în antreprenoriat” a fost acordat tinerilor care au reușit să inițieze și să dezvolte afaceri în țară.\n\nPentru „Leadership” au fost premiați tinerii care au demonstrat abilități de lider și au inspirat alți tineri, câștigând de asemenea 20.000 de lei.\n\nCategoria „Cercetare și inovare” a recunoscut tinerii care au contribuit la dezvoltarea calității vieții prin inovații și cercetări științifice, iar „Diaspora acasă” a premiat tinerii din diasporă, care au derulat proiecte cu impact social asupra comunităților, fiecare premiu având valoarea de 20.000 de lei. Astfel, totalul premiilor pentru aceste categorii a fost de 80.000 de lei.\n\nPremiul Național pentru Tineret se oferă pentru contribuție remarcabilă la dezvoltarea sectorului de tineret, pentru implementarea proiectelor și programelor cu impact deosebit pentru tineri.",
    "metadata": {
      "original_file": "Unghiul_0451.html"
    }
  },
  {
    "title": "Olimpicii din Ungheni, participanți în cadrul Taberei educaționale „PUNTE” din Maramureș, s-au împărtășit cu impresiile",
    "content": "Consiliul Județean Maramureș a finalizat proiectul „Tabăra de excelență în Maramureș – PUNTE educațională Maramureș-Hîncești-Strășeni-Ungheni”, finanțat de Departamentul pentru Relația cu Republica Moldova (DRRM) și destinat elevilor care s-au remarcat la olimpiadele de limba și literatura română și istorie.\n\nAstfel, la data de 27 septembrie, în cadrul Consiliului raional Ungheni a avut loc activitatea de încheiere a proiectului PUNTE, unde au fost discutate rezultatele taberei.\n\nLa discuții a participat o delegație formată din consilieri județeni din cadrul Consiliului Județean Maramureș, membri ai echipei de proiect, împreună cu reprezentanți ai Consiliului raional Ungeni, elevii participanți la tabără și profesori. În cadrul acestor discuții, a fost desfășurat un atelier de evaluare a proiectului și de dezvoltare a parteneriatului educațional Maramureș-Hîncești – Strășeni – Ungheni.\n\n„PUNTE – un proiect transfrontalier, în care elevii din Ungheni, cu rezultate remarcabile la olimpiadele la istorie și limba română, au beneficiat de un schimb de experiență cu semenii lor din Maramureș. A fost un moment important pentru ei, un moment, de care, cu siguranță, își vor aduce aminte, pentru că s-au legat prietenii, s-au creat punți de legătură.” , a menționat Ion Muntean, consilier județean.\n\nÎn cadrul acestor discuții, elevii și profesorii participanți au împărtășit din experiențele taberei PUNTE, au vizionat fimul realizat cu activitățile din tabără, și au purtat discuții privind acțiunile și experiențele din proiect.\n\n„Este greu să exprim sentimentele pe care mi le-a oferit această tabără de excelență, pentru că tot ce am trăit acolo a fost dincolo de așteptări. Mi-e foarte dor de colegii pe car ei-am cunoscut acolo, de profesorii din tabără, de locurile din Maramureș. M-am întors cu un bagaj plin de experiențe inedite și amintiri frumoase. Acolo, ne-am simțit apreciați la justa noastră valoare. Am simțit că, munca pe care am depus-o, a fost apreciată. Pot spune că, pentru mine participarea la tabără reprezintă o motivație de a-mi da străduința pentru a obține alte rezultate frumoase în cadrul olimpiadelor republicane și, de a avea oportunitatea de a mai participa la această tabără.”, a menționat Mădălina Țugulea, participantă la tabără.\n\nȘi Andrian Onofrei, un alt participant, susține că a rămas plăcut surprins de ospitalitatea și deschiderea celor din Maramureș și, de abia așteaptă șansa de a se reîntâlni în același format și aici, în Ungheni.\n\nIar Cătălina Chelaru afirmă că, în cadrul taberei de excelență a fost încântată că a avut posibilitatea să cunoască tradiții noi, oameni deosebiți și să descopere locuri interesante.\n\n„Aș vrea să mulțumesc Consiliului Județean Maramureș pentru ideea de a organiza această tabără. Ne-au primit călduros, ne-au oferit posibilitatea de a ne conecta cu natura, am respirat aer proaspăt, de munte. Această odihnă în aer curat a fost alimentată și cu multe activități, iar organizarea a fost peste așteptări, făcându-ne să ne simțim ca acasă. Ne-am simțit uniți ca frații. Au fost cinci zile minunate, petrecute alături de oameni deosebiți și este clar că, acest proiect trebuie să aibă continuitate.”, a adăugat Olga Pascaru, profesoară de istorie la Liceul „Vasile Alecsandri” din Ungheni.\n\nValeria Brezoczki, consilier județean din cadrul Consiliului județean Maramureș, a ținut să sublinieze faptul că, desfășurarea taberei a adus aproape atât elevi extraordinari, cu preformanțe deosebite, cât și profesori care au îndrumat acești copii și rezultatele extraordinare pe care aceștia le-au obținut. „Am convingerea că este doar un început și acest început are o continuitate.”, a subliniat ea.\n\nDe menționat că, timp de o săptămână, 52 de participanți din Republica Moldova, dar și România, (40 de olimpici și 12 însoțitori), au avut ocazia să împărtășească experiențele din sistemul educațional de pe ambele maluri ale Prutului, să descopere tradițiile zonei și obiectivele turistice din Maramureș și, de asemenea, să se cunoască și să lege noi prietenii.\n\nTot în acea zi, Consiliul Raional Ungheni și Consiliul Județean Maramureș au încheiat și un Acord de cooperare pe a creşte capacitatea instituţională a autorităţilor publice locale, cu scopul de a asigura dezvoltarea economico-socială a comunităţilor locale, precum şi pentru implementarea unor proiecte transfrontaliere.",
    "metadata": {
      "original_file": "Expresul_Ungheni_0303.html"
    }
  },
  {
    "title": "Peste 27 de miliarde de lei au fost încasați la bugetul de stat în 9 luni de Serviciul Vamal",
    "content": "Serviciul Vamal a încasat la bugetul de stat, în nouă luni ale anului curent, 27,84 miliarde de lei, ceea ce constituie 74% din sarcina bugetară anuală, transmite IPN.\n\nPonderea cea mai mare în structura plăților o are TVA – 66,4% sau peste 18,4 miliarde de lei. Din accize la import s-au încasat peste 7,5 miliarde de lei sau 27% din plățile percepute la bugetul de stat, iar din taxa vamală – 1,7 miliarde de lei, ceea ce reprezintă 6,3%.\n\nProdusele petroliere importate au alcătuit 39% din totalul accizelor percepute (2,9 miliarde de lei), iar produsele de tutun – 36,1% (2,7 miliarde de lei). Mijloacele de transport importate au adus în bugetul de stat 9,1% din totalul accizelor percepute (1,4 miliarde de lei).\n\nDin accizele la berea importată s-au acumulat 85,03 milioane de lei (1,1% din totalul accizelor percepute). Iar importul de rachiu, lichior, divin și alte băuturi a adus în buget 135 de milioane de lei (1,8% din totalul accizelor percepute).",
    "metadata": {
      "original_file": "Unghiul_0390.html"
    }
  },
  {
    "title": "A rămas fără mașină în vama Sculeni",
    "content": "Modificarea numărului VIN a constituit motiv de ridicare a unui autovehicul în punctul de trecere a frontierei Sculeni. Șoferul fiind un cetățean moldovean în vârstă de 32 ani.\n\nPotrivit informațiilor, pe data de 13 decembrie 2023, ora 12:00, pe pista de control s-a apropiat o autoutilitară înmatriculată în România, șoferul căruia a prezentat toate actele necesare. În cadrul verificărilor, polițiștii de frontieră au observat că numărul din certificatul de înmatriculare nu corespunde cu cel aplicat pe caroserie. Astfel, au apărut suspiciuni rezonabile că numărul VIN a fost modificat ilegal, prin ștanțare.\n\n„Conform procedurilor, mijlocul de transport a fost indisponibilizat pe teritoriul Sectorului Poliției de Frontieră Sculeni până la elucidarea tuturor circumstanțelor”, se menționează în comunicat.\n\nÎn continuare, polițiștii de frontieră din cadrul Direcției regionale Vest întreprind măsurile corespunzătoare cu cercetarea cazului sub toate aspectele legale.",
    "metadata": {
      "original_file": "Expresul_Ungheni_0246.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0543.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0113.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0406.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0056.html"
    }
  },
  {
    "title": "Primul frate. Comuna Valea Mare s-a înfrățit cu comuna Prisăcani din județul Iași",
    "content": "O nouă înfrățire între localitățile de pe ambele maluri de Prut. Cu o lună în urmă, a fost semnat un acord de cooperare între comuna Valea Mare și comuna Prisăcani, județul Iași (România).\n\nAlexei Antoci, primarul comunei Valea Mare și Ghiorghe Stanciu, primarul comunei Prisăcani, au semnat în februarie, acordul de cooperare între cele două comune, pentru dezvoltarea bunelor relaţii de prietenie şi colaborare.\n\nComuna Valea Mare este la primul său acord de înfrățire. „Într-un dialog cu primarul de Prisăcani, ce a avut loc la Ungheni, am discutat mai multe aspecte, dar și lucruri comune pe care le avem în diverse domenii. În urma acelor discuții, am hotărât, de comun acord, să ne înfrățim.”, ne-a spus Alexei Antoci, primarul de Valea Mare.\n\nPrin încheierea acordului, primarii celor două localități de pe ambele maluri de Prut își propun să stabilească parteneriate de colaborare în mai multe domenii de interes reciproc, pentru promovarea în comun a unor proiecte de dezvoltare economică și socială care să vină în beneficiul comunităților.\n\n„La ziua de azi, sunt foarte importante înfrățirile, mai ales pentru o bună colaborare și accesarea unor fonduri europene, sau prin dezvoltarea unor proiecte transfrontaliere ce ne-ar permite să ne dezvoltăm social și economic. Totodată, acest lucru ne permite să stabilim anumite parteneriate, dar și de a prelua bunele practici și a le adapta la necesitățile și specificul localității noastre.”, a mai adăugat primarul.\n\nTotodată, în acea zi în care a fost semnat acordul de înfrățire între comuna Prisăcani și Valea Mare, Alexei Antoci, însoțit de doi consilieri locali, au vizitat și gimnaziul din comuna Prisăcani, unde au discutat despre problemele comune ale şcolilor, în urmă cărora s-a convenit de a iniţia un parteneriat între gimnazii, prin schimburi de experienţe, prin aplicarea la proiecte comune ce vizează dezvoltarea instituţiilor de învăţământ. Totodată a fost întreprinsă și o vizită la primăria comunei Țuțora, din județul Iași, unde au fost stabilite anumite tipuri de relații, iar pe viitor, s-a luat în calcul posibilitatea de a se înfrăți și cu această comună.\n\nConform acordului, acțiunile de colaborare se vor referi la schimburi de experiență în domeniul dezvoltării locale, organizarea de activități comune cu caracter educativ, social, cultural si sportiv, promovarea si susținerea relațiilor economice, agricole si a proiectelor de infrastructură, precum și prin colaborarea între instituțiile de învățământ.",
    "metadata": {
      "original_file": "Expresul_Ungheni_0180.html"
    }
  },
  {
    "title": "INTERVIU / Valeria Hanganu: ”Dacă ai dorință, le reușești pe toate”",
    "content": "Valeria Hanganu este elevă în clasa a XII – a la Liceul „Vasile Alecsandri” din Ungheni. Este o persoană sociabilă, care nu se teme niciodată de experiențe noi. Este dornică să se implice în noi activități care o vor ajuta să se dezvolte continuu. Iar toate aceste oportunități, îi sunt oferite fiind ambasadoare europeană.\n\nAcesta presupune implicarea civică a tinerilor cu referire la dezvoltarea sau la modul în care aceștia pot oferi un impact comunității din care fac parte, pentru ca aceasta să progreseze. Noi ne străduim să promovăm acele valori și principii europene pentru a ne dezvolta pe noi, ca tineri, viitorul țării noastre, dar și de a dezvolta și comunitatea din care facem parte prin anumite schimburi de experiență cu alți tineri ambasadori din alte țări ale Uniunii Europene.\n\n– Cum ai ajuns să fii tânără ambasadoare europeană?\n\nEste un proces destul de lung. Mie mi-a propus profesoara mea de limbă engleză, care este și coordonatoarea EuroClubului din liceul nostru – unicul din municipiu. M-a anunțat despre această oportunitate, iar eu fiindcă nu știam ce presupune acest lucru, am făcut căutări, m-am informat, mi-a plăcut ideea și am zis că voi încerca. Am completat un formular și într-un final am fost acceptată.\n\n– Ce ai de câștigat fiind tânără ambasadoare europeană?\n\nDe obicei, în orice inițiativă există anumite avantaje și, respectiv, cu atât mai mult că implică voluntariatul. De câștigat avem foarte multe, pentru că suntem mai multe comunități de tineri din diferite regiuni. Și o dată sau de două ori pe an, în dependență de posibilități, ne întrunim pentru a face anumite schimburi de experiență. De asemenea, există și acele sesiuni de inițiativă, mai ales când tânărul ambasador este novice. Acest schimb de experiență este foarte interesant.\n\n– Care sunt condițiile pe care trebuie să le întrunească un ambasador european?\n\nVorbind despre responsabilități, însăși responsabilitatea este o condiție principală pentru a deveni tânăr ambasador. Există o responsabilitate pe umerii noștri de a îndpelini scopurile pe care noi le avem de rezolvat. Este datoria noastră să informăm tinerii din comunitatea noastră despre valorile și principiile Uniunii Europene. Persoana care va dori să devină ambasador european, trebuie neapărat să fie sociabilă, comunicabilă, să aibă experiență în domeniul voluntariatului. Se pune destul de mult accentul pe experiența de voluntariat, deoarece aici se vede atitudinea noastră față de comunitate.\n\nDe regulă, un mandat durează un an. Alegerile, în cazul meu, au avut loc în octombrie – noiembrie, iar răspunsul l-am primit în decembrie. Reviziurea mandatului a avut loc prin luna august. Există o revizuire referitor la activitățile implementate, la cât de mult ne-am implicat și dacă există dorință de a ne implica mai departe.\n\n– Cum crezi, ce beneficii aduce tinerilor voluntariatul în ziua de azi?\n\nVoluntariatul este, în genere, ceva foarte benefic. Adică, vorbind despre acea doză de satisfacție și bucurie pe care o primim făcând doar bine, este extraordinar. Am auzit destule păreri, chiar și de la unii colegi primesc întrebări, cum ar fi: la ce mă poate ajuta voluntariatul. Le răspund: mă ajută la dezvoltarea personală, la schimburi de experiență și la o anumită experiență dobândităn care, zic eu că merită. Plus că te alegi cu multe amintiri…\n\n– Recomanzi tinerilor să se implice în acțiuni de voluntariat?\n\nDa, dacă există timp liber și dorință – garantat! Este ceva ce merită a fi încercat, dacă nu practicat.\n\n– Care a fost prima ta experiență în calitate de tânără ambasadoare europeană?\n\nPrima mea experiență a fost anul trecut, prin decembrie, în care EuroClubul nostru a fost invitat la EuropCafe. Am discutat despre activitățile ce urmează a fi implementate la noi în localitate, după care am organizat un flashmob la noi în oraș, despre promovarea echipei Europa, dar și a echipei noastre.\n\n– Vorbind de Uniunea Europeană, unde te vezi studiind după ce absolvi liceul, acasă sau totuși preferi să pleci peste hotare?\n\nTinerii aleg opțiunea de a pleca. Fac parte și eu din această scategorie și nu neapărat din cauza că nu e bine acasă, doar că oportunitățile pe care le avem acasă nu sunt mereu cele de care avem nevoie. Nu știu exact unde îmi voi face studiile, dar planific peste hotare.\n\n– Care este domeniul pe care ai vrea să-l studiezi?\n\nAm făcut Școala de Pictură câțiva ani în urmă și urmează să îmbrățișez o profesie care are legătură cu arta, respectiv – arhitectura.\n\n– Unde te vezi peste zece ani?\n\nE o întrebare grea. Există o concepție precum că oamenii își planifică viitorul cu câțiva ni înainte. Eu tot fac parte din această categorie, doar că nu m-am gândit atât de departe. Mă gândesc la carieră, împlinită pe plan profesional. În ceea ce privește latura personală, încă nu m-am gândit la acest aspect.\n\n– Dar cum ai vedea Republica Moldova peste 10 ani, din perespectiva tânărului ambasador european?\n\nEste o întrebare foarte subiectivă, deoarece schimbările depind de noi, tinerii. Da, ni se repetă acest lucru, precum că tinerii sunt viitorul țării. Observăm tendința tinerilor de a pleca din țară, iar o mare parte din aceștia tind să nu mai revină. Oarecum, sunt unii tineri care decid totuși să revină și să aducă o prosperitate comunității lor. Până la urmă, viitorul ni-l creăm fiecare după posibilitățile pe care le avem. Totuși, după 10 ani eu nu cred că voi vedea ceva stabil. Totul depinde de acțiunile pe care noi le întreprindem în țară.\n\nUn podcast cu Valeria Hanganu puteți citi AICI.",
    "metadata": {
      "original_file": "Expresul_Ungheni_0397.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0241.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0304.html"
    }
  },
  {
    "title": "O Zi a Ușilor Deschise va fi organizată la Centrul de Sănătate și Centrul Stomatologic din Ungheni",
    "content": "Joi pe 25 mai, în incintele Instituției Medico-Sanitară Publică (IMSP) Centrul de Sănătate Ungheni și Instituția Medicală (IM) Centrul Stomatologic (CS) Raional Ungheni va fi organizată Ziua Ușilor Deschise.\n\nPotrivit organizatorilor, cu această ocazie, instituțiile vor acorda consultații gratuite copiilor, persoanelor în vârstă, persoanelor social vulnerabile, persoanelor cu dizabilități și refugiaților din Ucraina, precum și altor persoane cu necesități urgente de diagnosticare.\n\nDe asemenea, cei prezenți vor avea oportunitatea să primească consultații gratuite și de a realiza investigații necesare, cu ajutorul complexului Radiologic digital de ultimă generație care se află la IMSP Centrul de Sănătate Ungheni.\n\nEchipamentul medical menționat a fost procurat în cadrul proiectului „Suport comunităților moldovenești în găzduirea refugiaților ucraineni”, finanțat de Ministerul Federal German pentru Cooperare Economică și Dezvoltare (BMZ), și implementat de Agenția de Cooperare Internațională a Germaniei (GIZ) în colaborare cu Guvernul Republicii Moldova.\n\nToți doritorii sunt așteptați la IM Centrul Stomatologic Raional Ungheni și la IMSP CS Ungheni, pe 25 mai, în intervalul orelor 08:00-17:00.",
    "metadata": {
      "original_file": "Expresul_Ungheni_0378.html"
    }
  },
  {
    "title": "Elevii de la Liceul „Vasile Alecsandri” din Ungheni - în vizită la redacția",
    "content": "Ziua de 30 septembrie a fost una aglomerată pentru redacția ziarului Expresului. În acea zi i-am avut în ospeție pe elevii din clasele a IX-a și a XII-a de la Liceul Teoretic „Vasile Alecsandri” din municipiul Ungheni.\n\nAceastă vizită se datorează profesoarei Valentina Stratan, care la acel moment, la obiectul de studiu pe care îl predă – Educația pentru societate, au studiat despre validitatea știrilor și participarea în mediul online, precum și despre știrile false care abundă pe rețelele sociale.\n\nPentru Amelia-Andreea Ciocîrlan, elevă în clasa a IX-a „A”, întâlnirea cu jurnaliștii de la ziarul Expresul a fost o ocazie inedită de a înțelege rigorile procesului jurnalistic. „Într-o eră în care informația circulă rapid, iar știrile false sunt tot mai frecvente, întâlnirea cu jurnaliștii experimentați a fost o oportunitate prețioasă de a învăța cum putem diferenția între adevăr și dezinformare. Pe parcursul vizitei, am aflat despre metodele riguroase pe care le utilizează echipa pentru a verifica faptele și sursele înainte de a publica o știre. De asemenea, am înțeles importanța spiritului critic în consumul de informație, fiind încurajați să ne punem întrebări și să căutăm mai multe perspective asupra unui subiect. În concluzie, vizita la „Expresul” nu doar că ne-a oferit informații valoroase, dar ne-a și inspirat să devin un consumator mai responsabil de știri. Într-o lume inundată de informație, să avem discernământul de a distinge între adevăr și falsitate este esențial pentru o societate bine informată”, a subliniat ea.\n\nLa rândul ei, Carolina Angheluță, elevă în clasa a IX-a „B”, a remarcat impactul negativ pe care informațiile false îl pot avea asupra opiniei publice: „M-a impresionat cât de ușor se pot răspândi informațiile eronate și efectele pe care le pot avea asupra opiniei publice. Este îngrijorător să observi cum dezinformarea poate genera panică și confuzie. Sublinierile făcute de vorbitori despre responsabilitatea jurnaliștilor au fost cu adevărat relevante. M-au făcut să reflectez asupra rolului pe care îl avem cu toții în combaterea știrilor false, fie că suntem jurnaliști sau consumatori de informație. Discuțiile despre educația media mi s-au părut esențiale; este clar că avem nevoie să fim mai bine pregătiți pentru a verifica sursele de informații. Feedbackul pozitiv din partea colegilor a arătat că subiectul este extrem de relevant, și cred că ar trebui să continuăm aceste discuții pentru a ne proteja comunitatea de efectele negative ale dezinformării”.\n\nVizita s-a dovedit a fi valoroasă și pentru profesoara Valentina Stratan, care a subliniat dedicația echipei redacției Expresul , în munca pe care o face : „Spun cu toată certitudinea că reporterii și angajații redacției merită toată aprecierea pentru dedicarea și profesionalismul cu care își fac meseria. Datorită primirii călduroase pe care am avut-o am înțeles încă o dată că în fiecare funcție este nevoie de oameni buni, cu virtuți și cu suflet mare. Echipa redacției este remarcabilă prin capacitatea de a investiga și a aduce informații relevante și verificate într-o manieră clară și accesibilă, ceea ce reflectă respectul lor pentru cititori. Vizitarea redacției Expresul a fost o experiență plăcută și edificatoare. Atmosfera din redacție reflectă dinamismul și creativitatea echipei, iar interacțiunea cu angajații relevă pasiunea acestora pentru funcția pe care o exercită cu entuziasm. Mulțumesc întregii echipe pentru dedicație, efort și experiențele educative împărtășite elevilor!”, ne-a spus la final, Valentina Stratulat profesoară de Educația pentru societate.",
    "metadata": {
      "original_file": "Expresul_Ungheni_0051.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0187.html"
    }
  },
  {
    "title": "Ziua profesională a Poliției a fost marcată și la Ungheni",
    "content": "În fiecare an, la data de 18 decembrie, este sărbătorită Ziua profesională a polițiștilor. Cu ocazia acestui eveniment, în ajun, în cadrul Inspectoratului de Poliție Ungheni, a fost marcată cea de-a 32 – a aniversare de la fondarea Poliției Naționale.\n\n„Este prioritar pentru noi, ca cetățenii să simtă grija statului, să vadă într-un polițist un partener sigur în menținerea securității publice și asigurarea drepturilor constituționale ale acestora”, a menționat Ruslan Grecu, șef adjunct al Inspectoratului de Poliție Ungheni.\n\n„Evaluarea activităților desfășurate și rezultatele înregistrate pe parcursul anului 2022, ne permit să afirmăm că întreaga echipă a Inspectoratului de Poliție Ungheni și-a îndeplinit corespunzător atribuțiile în conformitate cu legea”, a concluzionat dânsul.\n\n„Aveți datoria morală să fiți un exemplu de conduită și responsabilitate pentru cetățeni și să aplicați legea cu fermitate, dar și cu respect față de demnitatea umană”, s-a adresat tuturor angajaților poliției Andrei Grițco, șeful Oficiului Teritorial Ungheni al Cancelariei de Stat. „Întotdeauna ați demonstrat un înalt patriotism și profesionalism. Sperăm că în continuare că veți fi un exemplu pentru toți cetățenii, în ceea ce privește tăria de caracter, perseverența și apărarea drepturilor omului”, a adăugat și Tatiana Lazăr, vicepreședinta raionului Ungheni.\n\nCu un mesaj de felicitare a venit și Mihai Dereneu, fostul comisar al raionului Ungheni, care a lucrat în acest domeniu aproape 30 de ani. „Pe tot parcursul acestor ani, Poliția a avut o conlucrare bună cu organele procuraturii, judecătoriei și administrația publică locală. Rezistați, știu că sunt momente în care vă este greu, însă până la urmă, asta și presupune meseria pe care v-ați ales-o”, a menționat el.\n\nDe menționat că în 2022, Inspectoratul de Poliție Ungheni și-a focalizat activitatea pe contracararea criminalității, traficului de droguri, infracțiunilor grave și consolidarea parteneriatului cu administrația publică locală. În cadrul ceremoniei oficiale, polițiștii au fost menționați cu diplome și decorațiuni pentru contribuția profesională considerabilă și rezultatele remarcabile obținute în activitatea lor.",
    "metadata": {
      "original_file": "Expresul_Ungheni_0401.html"
    }
  },
  {
    "title": "Halterofila Nicoleta Cojocaru, originară din satul Unțești, a devenit campioană europeană",
    "content": "La mai puțin de o lună după ce a devenit campioană mondială la juniori, halterofila Nicoleta Cojocaru a triumfat și la Europenele rezervate sportivilor de până la 15 ani.\n\nNicoleta Cojocaru s-a dovedit a fi cea mai puternică în categoria de până la 55 de kilograme, și a obținut trei medalii de aur. În proba „smuls”, ea a ridicat 81 de kilograme, stabilind un nou record. La aruncat, a ridicat 98 de kilograme. Cu un total de 179 de kilograme, sportiva din Republica Moldova a devenit, pentru a două oară la rând, campioană europeană la juniori, până în 15 ani.\n\nHalterofila Nicoleta Cojocaru este originară din satul Unțești, raionul Ungheni și este elevă la Liceul Internat Municipal cu Profil Sportiv, care se antrenează sub îndrumarea antrenorului Emerit Sergiu Crețu. Primul antrenor al său fost regretatul Gheorghe Gorencu din Unțești (de la Școala Sportivă din Ungheni, fondată de Ministerul educației și Cercetării).\n\nCu titlul suprem a fost recompensată și Gabriela Danilov, care a evoluat în categoria de până la 45 de kilograme. Ea a înregistrat rezultatul de 60 de kilograme în proba smuls și 71 de kilograme la aruncat. În ambele cazuri, halterofila a primit medalia de argint. La general, reprezentanta Republicii Moldova a acumulat 131 de kilograme și a ocupat cea mai înaltă treapta a podiumului de premiere.\n\nFostul ministru al Afacerilor Externe al R. Moldova, Tudor Ulianovschi, a adresat un mesaj de felicitare Nicoletei Cojocaru și Gabrielei Danilov, noile campioane la categoria sub vârsta de 15 ani la ediția Campionatului European de haltere din acest an de la Thessaloniki, Grecia.\n\nÎntr-un mesaj publicat pe rețelele de socializare, Tudor Ulianovschi a scris că generațiile talentate de sportivi sunt mândria R. Moldova, iar Nicoleta Cojocaru și Gabriela Danilov sunt cel mai bun exemplu în acest sens.\n\n„Adresez sincere felicitări celor două campioane europene la haltere, Nicoleta Cojocaru și Gabriela Danilov, care au câștigat medalia de aur la categoria sub vârsta de 15 ani la ediția Campionatului European din acest an de haltere de la Thessaloniki, Grecia. Creștem generații talentate de sportivi și avem cu ce ne mândri! Felicitări părinților și antrenorilor!”, a scris Tudor Ulianovschi.",
    "metadata": {
      "original_file": "Expresul_Ungheni_0114.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0538.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0492.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0168.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0216.html"
    }
  },
  {
    "title": "Practici inovative de predare și învățare vor fi aplicate în regiunile Ungheni și Cahul",
    "content": "Un program pilot pentru școlile din Ungheni și Cahul, menit să consolideze utilizarea practicilor inovative de predare și învățare centrate pe elev prin integrarea tehnologiilor digitale este lansat în cadrul Programului EU4Moldova: Regiuni-cheie, finanțat de Uniunea Europeană și implementat de UNICEF Moldova și PNUD Moldova. Programul pilot este lansat în parteneriat cu Ministerul Educației și Cercetării și ATIC. Totodată, un curs complex, concentrat pe utilizarea instrumentelor digitale în procesul de predare interactivă, centrată pe elev, urmează a fi dezvoltat. Cursul va fi accesibil online pentru toate cadrele didactice din Republica Moldova. Valoarea totală proiectului este de cca 110,000 EUR și este finanțat de Uniunea Europeană.\n\nÎn pilotarea proiectului vor fi selectate de la opt până la zece școli din regiunile cheie, cu accent pe treapta gimnazială și disciplinele STEAM (Știința, Tehnologia, Ingineria, Arte și Matematică). Astfel, scopul programului pilot este sporirea interesului tuturor elevilor, inclusiv elevilor cu cerințe educaționale speciale și din familii social vulnerabile, față de procesul de învățare, prin consolidarea abilităților profesorilor în aplicarea instrumentelor digitale în activitățile zilnice de predare.\n\nInstituțiile de învățământ sunt invitate să depună dosarul de înregistrare, completând formularul online până pe 7 noiembrie 2023: https://forms.gle/iqqAgQ1Ru7cHC3F66\n\nLa programul pilot sunt eligibile instituțiile de învățământ din regiunile Cahul și Ungheni, și profesorii care predau discipline STEAM și sunt motivați să implice clase de elevi de la treapta gimnazială.\n\nÎn cadrul proiectului pilot va fi organizat și un program de formare și mentorat, la care vor participa maxim 10 profesori STEAM care predau matematică, informatică, arte, biologie, chimie, fizică și alte discipline relevante în școlile selectate.\n\nTotodată, va fi dezvoltat un curs modular online cu resurse digitale interactive și de înaltă calitate. Conceput special pentru profesori este concentrat pe utilizarea instrumentelor digitale în procesul de predare interactivă, centrată pe elev.\n\n„Misiunea noastră, a Ministerului Educației și Cercetării, a instituțiilor de învățământ, dar și a cadrelor didactice este să asigurăm o educație de calitate în instituțiile în care activăm, pe de o parte. Pe de altă parte trebuie să fim în pas cu noile tehnologii informaționale și să le implementăm la clasă. Elevii din ziua de astăzi doresc o altă abordare de predare, o abordare prin valorificarea resurselor TIC, dar în același timp și prin utilizarea metodelor care să fie centrate pe elev. Mulțumesc partenerilor de dezvoltare UNICEF, ATIC, pentru că în permanență susțin instituțiile de învățământ și formează cadrele didactice în vederea valorificării instrumentelor TIC în predare. Încurajez profesorii și școlile să aplice la acest program, să beneficieze de suportul partenerilor, să evolueze în activitatea profesională, să-și dezvolte competențele digitale și să fie în pas cu cerințele discipolilor. Împreună să asigurăm o educație de calitate!”, a spus Marcela Baleca, Șefa Direcției politici în domeniile învățământ general și învățare pe tot parcursul vieții, Ministerul Educației și Cercetării,\n\n„Mă bucur mult că pe lângă toate componentele pe care le-a avut acest program EU4Moldova în Ungheni și-a făcut loc și componenta Educație. Au beneficiat de dotări unele instituții atât din treapta preșcolară, cât și din cea școlară. Formarea chiar trebuie să fie continuă și trebuie să vină în scopul ușurării metodelor de lucru în clasă, ca să motiveze elevii să înțeleagă științele, să se implice pentru a utiliza la modul practic resurse digitale și să transforme acele noțiuni științifice din cadrul lecției în noțiuni practice. Trebuie să ne adaptăm în permanență pentru a răspunde cerințelor elevilor”, a menționat Iulia Pancu, Șefa Direcției de Învățământ Ungheni.\n\n„Din cercetările efectuate am identificat câteva provocări la care poate răspunde proiectul. Este vorba despre necesitatea de a spori, prin utilizarea instrumentelor digitale, atractivitatea conținutului educațional pentru elevi, dar și despre necesitatea de a îmbunătăți practicile de educație incluzivă la modul practic. Inițiativa vine să complimenteze ceea ce Guvernul și Ministerul Educației și Cercetării au setat ca priorități educaționale, dar și suportul UNICEF la nivel de politici educaționale. Încurajez cadrele didactice să se implice în cadrul acestui proiect, care le va oferi posibilitatea să aplice bunele practici inovative, astfel încât Ungheni și Cahul să devină exemple pentru toată țara”, a spus Jana Midoni, Ofițer în Programele de Educație UNICEF Moldova.\n\nCursul digital va fi dezvoltat de o echipă de experți internaționali și locali, în strânsă colaborare cu profesorii implicați în proiectul pilot. Acesta urmează să fie finalizat și accesat gratuit online de toate cadrele didactice din Republica Moldova la sfârșitul anului academic 2023-2024.",
    "metadata": {
      "original_file": "Expresul_Ungheni_0285.html"
    }
  },
  {
    "title": "200 de milioane de euro vor fi investiți în creșterea pădurilor",
    "content": "Peste 63 de mii de hectare de terenuri și păduri degradate vor fi reabilitate în Moldova cu suportul financiar al Uniunii Europene. Parlamentul a ratificat Contractul de finanțare cu Banca Europeană de Investiții pentru implementarea proiectului „Program de dezvoltare a pădurilor din Moldova”. Astfel, Moldova va beneficia de un împrumut în valoare de 200 de milioane de euro, transmite IPN.\n\nBanii vor fi investiți în extinderea pădurilor și reabilitarea fâșiilor forestiere degradate pe o suprafață totală de 63 200 de hectare. Acest lucru va genera, în următorii 30 de ani, reduceri de circa 12 milioane de tone de dioxid de carbon.\n\nDe asemenea, resursele financiare sunt destinate pentru consolidarea infrastructurii forestiere pentru transportul materialului lemnos și crearea depozitelor forestiere, precum și a drumurilor de acces în păduri.\n\nPotrivit autorităților, datorită implementării proiectului, vor fi create peste nouă mii de locuri de muncă permanente sau temporare.\n\nÎmprumutul va fi acordat pentru o perioadă de 30 de ani, cu perioadă de grație de până la opt ani. Implementarea necesită investiții totale de 435 de milioane de euro.",
    "metadata": {
      "original_file": "Unghiul_0353.html"
    }
  },
  {
    "title": "Temperaturi de primăvară la mijloc de iarnă",
    "content": "Vremea se va menține și vineri deosebit de caldă pentru această perioadă, maximele zilei ajungând până la +14 grade Celsius. În a doua parte a zilei, izolat, se prevăd precipitații slabe sub formă de ploaie, transmite IPN.\n\nServiciul Hidrometeorologic de Stat menționează că vântul va sufla din sud-est, schimbându-și direcția spre nord-vest, va avea intensitatea slabă până la moderată, dar pe parcursul zilei se vor înregistra intensificări temporare.\n\nTemperatura minimă noaptea se va situa între +2 și +7 grade Celsius, iar ziua maximele se vor încadra între +9 și +14 grade Celsius.",
    "metadata": {
      "original_file": "Unghiul_0580.html"
    }
  },
  {
    "title": "Muzeul din Pîrlița – la ceas aniversar",
    "content": "Muzeul din satul Pîrlița a marcat, în data de 25 decembrie, 20 de ani de la deschiderea acestuia. În prezența localnicilor, angajaților și oaspeților veniți, au fost trecute în revistă activitățile desfășurate de-a lungul anilor.\n\n„Acești ani reprezintă mai mult decât o simplă trecere a timpului. Sunt două decenii de muncă dedicată, eforturi unite și pasiune pentru conservarea și promovarea patrimoniului local. Muzeul nostru a devenit un martor al istoriei, un povestitor și un promotor al valorilor care ne definesc ca neam. De-a lungul acestor ani, ne-am confruntat și cu obstacole, dar fiecare provocare a fost o oportunitate de a învăța, de a ne reinventa și de a deveni mai puternici. Prin perseverență, am reușit să menținem muzeul ca un spațiu viu, deschis către toți cei care iubesc cultura și istoria neamului. Am păstrat tradiția, găsind mereu modealități de a depăna mereu istoria timpului într-un mod captivant”, a menționat Tatiana Listru, custodele muzeului.\n\nDeschiderea festivă a fost realizată prin activitatea „Istoria prin timp”, o scenetă interactivă ce a oferit localnicilor prilejul de a se întretăia cu trecutul satului lor. Actorii au pus în scenă o zi din viața unei familii care păstrează obiceiul „Hramul casei”, aducând în prim-plan povestiri despre viața comunității și evenimente importante din istoria localității.\n\nDe-a lungul celor 20 de ani, muzeul a găzduit peste 500 de expoziții și evenimente cultural-educative, atrăgând peste 60 mii de vizitatori, atât localnici, cât și oaspeți din străinătate. Aceste realizări au fost posibile datorită sprijinului oferit de familia Buzovoi, care a donat terenul necesar pentru muzeu, și datorită echipei dedicate, care a depus suflet în fiecare proiect și exponat, dar și fiecărei persoane care a contribuit la completarea colecției din cadrul muzeului.\n\n„În acești 20 de ani, colaboratorii muzeului au reușit să adune o colecție impresionantă din patrimoniul cultural material și imaterial. Suntem mândri de faptul că ne-au reprezentat cu succes la diferite expoziții”, a menționat în cadrul evenimentului Vadim Pîslaru, șeful Secției Cultură și Turism.\n\nLa moment aniversar, custodele muzeului a oferit diplome și daruri simbolice celor care au contribuit la dezvoltarea și promovarea acestuia. Printre cei apreciați se numără Elena Berbeu, o localnică care a donat obiecte valoroase colecției muzeului, contribuind la păstrarea tezaurului cultural pentru generațiile viitoare. „Parcă mai ieri era 25 decembrie 2004, când în această curte a fost deschis acest lăcaș, un semn de recunoștință față de trecut, prezent și viitor”, și-a amintit ea.\n\nMuzeul continuă să atragă donații valoroase. Lidia Boboc, o altă localnică, a adus un obiect drag familiei sale, pentru a-l integra în colecția muzeului. „De acest loc mă leagă multe amintiri frumoase. Aici mi-am petrecut copilăria, iar acum, pășind pragul muzeului, revedem lucruri rămase de la buneii noștri. Am donat un obiect care sper să facă parte din istoria acestui loc special”, a spus femeia.\n\nTatiana Listru împreună cu echipa sa și-au trasat anumite obiective pe care și le propun să le realizeze în viitorul apropiat. „Privind spre viitor, ne propunem să continuăm misiunea noastră cu aceeași energie și dedicare. Ne dorim ca muzeul să fie un simbol al educației și culturii, un loc unde generațiile viitoare să descopere frumusețea și complexitatea moștenirii noastre”, a conchis custodele muzeului.",
    "metadata": {
      "original_file": "Expresul_Ungheni_0006.html"
    }
  },
  {
    "title": "A fost depus studiul de fezabilitate pentru autostrada „Unirii”, tronsonul Moțca-Lețcani-Ungheni",
    "content": "Compania care realizează studiul de fezabilitate și proiectul tehnic pentru tronsonul Moțca-Lețcani-Ungheni, parte din proiectul Autostrăzii Unirii, a depus documentația completă la Compania Națională de Investiții Rutiere, a anunțat joi Irinel Bucur, președintele Asociației „Hai că se poate”, scrie tvrmoldova.md cu referire la Agenția de presă Rador, care citează Radio Iași,\n\nDe asemenea, la compania de resort, au fost depuse cele 300 de pagini de completări solicitate. Pe de altă parte, în vederea eliberării acordului de mediu, se așteaptă depunerea documentației finale, astfel încât proiectul să poată intra în consultare publică, a precizat Irinel Bucur.\n\n”Noi salutăm acest pas, că s-a mai depășit o bornă, și anume aceea de a depune studiul de fezabilitate. El se află momentan în analiză la CNAIR și sperăm noi ca în proxima ședință de informare cu societatea civilă pe care CNAIR-ul o va realiza, să fim informați cu referire la stadiul analizei lor și referitor la documentația care a fost depusă”, spune Irinel Bucur.\n\nÎn lungime totală de 93,27 kilometri, lucrările pe segmentul Ungheni – Lețcani – Moțca sunt estimate la circa un miliard de euro.",
    "metadata": {
      "original_file": "Expresul_Ungheni_0143.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0095.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0200.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0345.html"
    }
  },
  {
    "title": "Festivalul Familiei la Ungheni. Aici a fost sărbătorită incluziunea socială și modul sănătos de viață",
    "content": "Pe stadionul municipal din Ungheni, peste 250 de copii din 6 instituții de învățământ din raion, însoțiți de învățători și părinți, au avut parte de activități incluzive și prietenoase desfășurate în cadrul Festivalului Familiei.\n\nAstfel, participanții, împărțiți pe echipe, au fost implicați în diverse jocuri, concursuri și competiții distractive împreună cu profesorii. Copiii au participat la cinci probe sportive: conducerea mingii, joc bilateral, handball, fotbal clasic și ștafeta veselă, activități care le-au stimulat curiozitatea și i-au învățat să lucreze în echipă.\n\nPe stadionul municipal din Ungheni, participanții au fost ghidați de doi antrenori licențiați UEFA și de profesorii de educație fizică, instruiți anterior în cadrul atelierelor de incluziune cu privire la integrarea eficientă a copiilor cu dizabilități și cu nevoi speciale în comunitatea școlară, cu accent pe utilizarea activităților sportive.\n\n„În cadrul acestui festival ne-am propus să întrunim cadrele didactice care au fost anterior capacitate în privința practicilor incluzive la activități sportive și nu doar, copiii și părinții. Noi promovăm buna dispoziție, incluziunea, acceptarea, prietenia între copii. Îndemn pe fiecare să sărbătorim mai des abilitățile fiecărui copil, diversitatea și să contribuim la dezvoltarea unei societăți incluzive.”, a subliniat Jana Midoni, coordonatoare programe UNICEF Moldova.\n\nVictoria Poraico este învățătoare la Școala Primară „Spiridon Vangheli”. La festival a venit împreună cu cei 27 de copii cărora le este și dirigintă. „Împreună cu copii am jucat ștafete sportive, fotbal și multe alte activități interesante. Am sărbătorit Festivalul Familiei unde s-a pus accentul pe integrarea copiilor cu cerințe educaționale speciale în fotbal. Copilașii au venit împreună cu membrii familiei. Ziua de azi a fost una reușită și, cel mai important e că, elevii s-au simțit bine”, a spus învățătoarea.\n\n„Am venit împreună cu copiii din clasa a III –a și a IV – a de la Liceul „Alexei Mateevici” din Pîrlița. Sunt 28 de copii, iar trei dintre ei sunt cu cerințe educaționale speciale. Copiii s-au simțit bine. Suntem bucuroși că a fost organizat asemenea festival în Ungheni, care promovează, în primul rând, incluziunea socială”, ne-a spus și Ludmila Lîsîi, cadru didactic de sprijin la liceul din Pîrlița.\n\nFestivalul Familiei face parte din șirul de evenimente organizate în regiunile Cahul și Ungheni, în cadrul Programului EU4Moldova: Regiuni-cheie, finanțat de UE și implementat de UNICEF și PNUD, cu scopul de a contribui la bunăstarea generală a populației, la dezvoltarea unei societăți incluzive care îmbrățișează diversitatea și promovează drepturile fiecărui copil.",
    "metadata": {
      "original_file": "Expresul_Ungheni_0293.html"
    }
  },
  {
    "title": "Tinerii din întreaga țară își vor da întâlnire la Ungheni, în cadrul unui eveniment inedit",
    "content": "Un eveniment de zile mari va avea loc la Ungheni, pe 12 august. Este vorba de ”ZIT Ungheni 2023 – Explorează-ți potențialul!”, eveniment ce va avea loc în cadrul programului ”Ungheni- Capitala Tineretului 2023”, organizat de Asociația Obștească ”Alfa Beta” .\n\nÎn acest context, tinerii din întreaga țară vor avea ocazia să celebreze tinerețea.\n\nPotrivit organizatorilor, aventura va începe de la Chișinău , cu ”𝑇𝑟𝑒𝑛𝑢𝑙 𝑇𝑖𝑛𝑒𝑟𝑒𝑡̦𝑖𝑖”, care va veni spre Ungheni. În timpul călătoriei cu trenul vor fi organizate activități captivante, jocuri interactive și ateliere tematice.\n\nIar atunci când trenul va ajunge la Gara Feroviară Ungheni, oaspeții vor fi întâmpinați de tinerii băștinași car îi vor ghida spre locația evenimentului, cu un popas în centrul municipiului Ungheni, la faimoasa Piața Independenței și a havuzului complex.\n\nOdată ajunși în Parcul central ”Micul Cluj”, toți cei prezenți vor avea ocazia să exploreze oportunitățile de dezvoltare personală și profesională a tinerilor, diversificate și repartizate pe șapte zone:\n\nTot în cadrul evenimentului, vor fi organizate jocuri, concursuri, masterclass-uri, tombole cu premii, sport stradal și art graffiti.\n\n”Ritmul tinereții va răsuna și din scenă, într-un concert de zile mari cu tineri cântăreți, din țară și de peste Prut. Continuăm cu un super recital la tobe și desigur, discotecă în aer liber”, spun organizatorii.\n\nMenționăm că, unul dintre invitații speciali este interpretul unghenean, EL Radu. ”Am onoarea și deosebita plăcere să vin cu un recital muzical, deci pe data de 12 august ne vedem la evenimentul “ZIT Ungheni 2023”. În cadrul acestui eveniment vor evolua și câteva tinere artiste din familia noastră muzicală din cadrul EL Radu Project care vor veni de la Iași, Botoșani și Chișinău”, a menționat artistul pe pagina sa de Facebook.",
    "metadata": {
      "original_file": "Expresul_Ungheni_0339.html"
    }
  },
  {
    "title": "Ministrul infrastructurii: Podul de la Ungheni ar putea purta denumirea simbolică de „Podul Unirii”",
    "content": "Podul ce va lega localitatea Ungheni din Republica Moldova de localitatea Ungheni din România ar putea purta denumirea simbolică de „Podul Unirii”. Anunțul a fost făcut de ministrul infrastructurii și dezvoltării regionale, Vladimir Bolea. Potrivit oficialului, proiectul tehnic a fost deja finalizat, iar în prezent se așteaptă eliberarea autorizației de construcție, transmite IPN.\n\nLa construcția podului se va lua în considerare integrarea unor elemente etno-tradiționale specifice românești, care să reflecte identitatea comună și să întărească simbolismul unirii dintre cele două maluri ale Prutului.\n\n„E vorba de nouă poduri, în total. Cel mai avansat pod, evident este Podul Unirii de la Ungheni – Ungheni. El este simbolic pentru românii de pe ambele maluri ale Prutului pentru că, în 1991, acolo s-a început Podul de Flori”, a spus ministrul Bolea în cadrul emisiunii „Punctul pe Azi” de la TVR Moldova.\n\nMinistrul este încrezător că podul va fi gata în termenul planificat. „La tempoul pe care îl au companiile de construcție din România, cred că va merge bine. Acum noi lucrăm la eliberarea autorizației de construire și a certificatului de urbanism pentru construcția pe segmentul de pe partea Republicii Moldova”, a precizat Vladimir Bolea.\n\nDe menționat că pe 14 ianuarie a fost semnat certificatul de urbanism pentru proiectarea podului peste Prut (de partea R. Moldova) de către Vasile Gaviuc, primarul comunei Zagarancea, Dumitru Cucu, arhitectul șef al raionului și Ira Turețchi, secretara consiliului local. „Acest document va permite companiei de proiectare și construcție să înceapă edificarea podului în câteva luni, concomitent în ambele țări, fără impedimente birocratice”, a menționat Dionisie Ternovschi, președintele raionului Ungheni.\n\nPotrivit acordului dintre Republica Moldova și România, semnat în septembrie 2024, podul Ungheni-Ungheni este o parte importantă din Autostrada Unirii, care urmărește să conecteze orașele Târgu Mureș, Iași, Ungheni și Chișinău. Valoarea totală a proiectului este de 33 de milioane de euro și urmează a fi finalizat în anul 2026.",
    "metadata": {
      "original_file": "Expresul_Ungheni_0010.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0596.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0083.html"
    }
  },
  {
    "title": "Cod galben. Temperatura aerului scade cu 5-7 grade",
    "content": "Meteorologii anunță pentru sâmbătă cod galben de scădere a temperaturii medii zilnice. Avertizarea meteo se referă la formarea ghețușului, transmite IPN.\n\n„În intervalul menționat, pe arii extinse, temperatura medie zilnică a aerului va scădea cu 5-7 grade Celsius, iar noaptea pe drumuri se va forma ghețuș”, menționează Serviciul Hidrometeorologic de Stat.\n\nAstfel, pe parcursul zilei de sâmbătă, temperaturile vor varia între -1 și +4 grade Celsius. La mijlocul acestei săptămâni s-au înregistrat temperaturi de primăvară de până la +14 grade Celsius.",
    "metadata": {
      "original_file": "Unghiul_0579.html"
    }
  },
  {
    "title": "Foto / Campania națională „Tricolorul rutier” a ajuns și la Ungheni",
    "content": "Peste 650 de copii din 15 instituții de învățământ din raionul Ungheni, au participat, la începutul lunii aprilie, la un eveniment organizat în cadrul campaniei naționale ”Tricolorul Rutier”. Acesta a fost organizat de Inspectoratul de Poliție Ungheni.\n\nÎn cadrul evenimentului, copii au avut ocazia să vizioneze o piesă de teatru cu conținut educativ, prezentată de actorii teatrului „Vasile Alecsandri” din Bălți. În această piesă s-a vorbit, în mare parte, de regulamentul circulației rutiere, numită ”Tricolorul Rutier”. Astfel că, în sala mare a Palatului de Cultură, s-au auzit doar râsete și aplauzele furtunoase ale copiilor. Aceștia au rămas impresionați de „Lup” care nu cunoștea absolut nici o regulă și era mereu în pericolul de provoca accidente rutiere, dar și de „Iepurilă” care era atotștiutor și îl îndruma pe lup.\n\n„Spectacolul de astăzi mi-a părut foarte interesant și ne-a adus aminte că trebuie să respectăm regulile de circulație. Cred că o să mă ajute foarte mult pe viitor și o să fiu mai atentă la trecerea străzii”, ne-a spus la finalul piesei, Nicoleta Carabaș, elevă la Liceul Teoretic „Ion Creangă”.\n\nDe menționat că piesa de teatru a fost destinată elevilor din clasele a I – IV-a.\n\n”Mi s-a părut o activitate foarte interesantă pentru copii, prin acest spectacol. Sper ca copiii să rețină mai bine regulile de circulație și semnificația indicatoarelor rutiere și consider că astfel de activități ar trebui organizate mai des”, a spus una din profesoarele prezente la spectacol, care a venit împreună cu clasa ei.\n\nDupă discuțiile cu oamenii legii, copiii au avut ocazia să învețe și să testeze regulile de circulație. Pe macheta unui sens giratoriu, unde erau marcate mai multe treceri de pietoni, amenajată în fața Palatului de Cultură, copii au pus în practică lecția învățată și au testat regulile de circulație. Mai mult, au fost avertizați și despre ce se poate întâmpla dacă merg prea lent sau aleargă pe trecerile de pietoni. Totodată, au fost informați despre cum să se deplaseze pe drumurile publice în calitate de pietoni, bicicliști sau pasageri.\n\n„Acest spectacol vine în ajutorul poliției de a instrui și de a orienta copiii la respesctarea regulilor de circulație rutiere. În acest context, consider că educația unui copil începe de mic, iar noi, angajații poliției avem menirea de a-i ghida pe absolut toți cetățenii. Pe această cale, sperăm ca în viitor, oamenii să nu mai fie sancționați pentru traversarea neregulamentară a străzii sau sa fie implicată în careva incidente nefaste”, a spus Oleg Baroncea, șef adjunct secție, din cadrul Inspectoratului de Poliție Ungheni.\n\nDatele statistice arată că de la începutul anului curent, în urma accidentelor rutiere, 300 de copii au fost răniți dintre care 17 copii au murit. Iar evenimentul a avut drept scop de a atrage atenția asupra acestei probleme, dar și de a preveni accidentele rutiere cu implicarea minorilor.",
    "metadata": {
      "original_file": "Expresul_Ungheni_0155.html"
    }
  },
  {
    "title": "Legea Bumerangului și lecțiile pe care ni le oferă viața",
    "content": "Legea Bumerangului, cunoscută și ca principiu a cauzalității reciproce, ne învață că tot ce se emite în univers – fie gânduri, vorbe sau acțiuni – se întoarce la noi. Această lege universală este strâns legată de vechea înțelepciune populară: „ce semeni, aceea vei culege”. Este un îndemn la meditație și la conștientizarea responsabilităților noastre, mai ales în relația cu ceilalți, dar și cu noi înșine.\n\nDeși mulți suntem învățați din copilărie să facem bine și să evităm răul, viața ne oferă situații care testează limitele acestui ideal. Uneori, binele pe care îl facem nu este apreciat sau chiar întâmpinat cu rău, ceea ce ne poate descuraja. Cu toate acestea, valorile morale și educația primită acasă sunt fundamentale care ne susțin în fața acestor provocări. \n\n Importanța familiilor și modelarea generațiilor viitoare. Familia este cel mai important pilon al educației morale. Părinții sunt o oglindă pentru copiii lor, iar ceea ce aceștia reflectă este adesea perpetuat în comportamentele și atitudinile generațiilor următoare. De aceea, părinții au responsabilitatea de a insufla copiilor valori precum empatia, respectul și compasiunea. \n\n Din păcate, nu toate familiile reușesc să creeze un mediu armonios. Un exemplu cutremurător, care a devenit recent viral pe rețelele sociale, a evidențiat un caz de violență domestică extremă. O mamă a fost surprinsă maltratându-și copilul, iar faptele au fost raportate autorităților de către soțul său. Această tragedie a stârnit controverse și a generat dezbateri despre cauzele care pot conduce la astfel de comportament – stresul, lipsa sprijinului emoțional sau problemele psihologice nediagnosticate. \n\n Impactul violenței asupra copiilor. Copiii, numiți adesea „florile vieții” , sunt cei mai vulnerabili într-un mediu toxic. Orice formă de violență, fie fizică, fie verbală, lasă urme adânci în sufletul și psihicul lor, care pot influența negativ dezvoltarea lor emoțională. Gesturile părintești de afecțiune, grija și protecția sunt fundamentale, căci timpul este ireversibil, iar momentele pierdute nu pot fi recuperate. \n\n Într-un astfel de context, este crucială intervenția promptă a specialiștilor: psihologi, asistenți sociali și educatori. Pe lângă sprijinul profesional, solidaritatea comunității și empatia colectivă pot face diferența. \n\n Lecții din tragedii recente. Un alt eveniment tragic, care a îndurerat întreaga comunitate, a fost dispariția fulgerătoare a unei tinere talentate, fiica unui artist moldovean renumit. Crescută într-o familie iubitoare, această pierdere a demonstrat, din nou, fragilitatea vieții și nevoia de a prețui fiecare clipă alături de cei dragi. \n\n Aceste tragedii ne reamintesc că viața este plină de imprevizibil. Chiar dacă nu putem controla întotdeauna ceea ce se întâmplă, putem alege cum răspundem la încercări: cu iubirea, răbdare și înțelegere. \n\n Legea Bumerangului ne învață că fiecare acțiune, cuvânt sau gând are consecințe. Este un apel la responsabilitatea personală, dar și colectivă. Să fim prezenți în viața copiilor noștri, să îi iubim, să îi protejăm și să fim un exemplu demn de urmat. Doar așa putem construi o lume în care binele să triumfe asupra răului, iar generațiile viitoare să cunoască armonia și echilibrul.",
    "metadata": {
      "original_file": "Unghiul_0129.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0607.html"
    }
  },
  {
    "title": "„Ce va fi” în loc de „Ce-ar fi fost”",
    "content": "Problema moldovenilor este condiționalul optativ trecut. Se lasă acaparați de el între cei patru pereți ai căminului lor și își toarnă în suflet o ceașcă de „ce-ar fi fost dacă…”. Această întrebare devine o povară, care transformă omul într-un semn de întrebare ambulant. Mergi pe străzile Moldovei, nu vezi oameni, vezi semne de întrebare. Îndoiala a ajuns să stea în capul mesei și nu e doar un gând izolat; ea se extinde ca o boală tăcută, alimentată de avalanșa de informații. Fiecare canal media, fiecare voce nouă adaugă alte întrebări la lista deja lungă. Oamenii nu mai știu care e adevărul, care e minciuna. Semnele de întrebare devin simboluri ale neputinței. Drumul corect nu se află într-un „ce-ar fi fost dacă…”, ci într-un „ce va fi, dacă…”.",
    "metadata": {
      "original_file": "Unghiul_0257.html"
    }
  },
  {
    "title": "Caravana de Paște a ajuns la Ungheni",
    "content": "De un eveniment distractiv și plin de surprize au avut parte copiii din familiile vulnerabile din cele 33 localități ale raionului Ungheni, dar și elevi din câteva licee din municipiu. Acest lucru a fost posibil grație Fundației de Caritate pentru Copii Clipa Siderală, în colaborare cu Consiliul Raional Ungheni și Primăria Sinești, care au organizat Caravana de Paște.\n\nÎn ajun de sărbătorile pascale, în incinta Palatului de Cultură, zeci de elevi au fost implicați în diverse concursuri sportive, competiții, dar și jocuri distractive, însoțite de chiote de bucurie și multă voie bună.\n\n„Am organizat aceste activități pentru copiii din familiile social vulnerabile din localitățile raionului, dar și pentru copiii din 4 licee din oraș. Copiii s-au implicat în diferite concursuri distractive desfășurate în echipă, dar și individual, și au fost răsplătiți cu înghețată și apă dulce. De asemenea, au participat și la un program artistic, pe scena Palatului de Cultură evoluând colective artistice din Ungheni, dar și copii din cadrul formațiilor artistice din Chișinău”, a menționat Salavat Jdanov, președintele federației.\n\nLa eveniment au fost peste 50 de copii din familii social vulnerabile, însoțiți de părinți și de către asistenți sociali. Totodată, a fost organizată și o tombolă la care au putut participa acești copii, oferindu-se premii.\n\nÎn urma extragerii, câștigătoarea unuia din premii a fost Maria Zamă din satul Sinești, care s-a întors acasă cu un telefon mobil nou-nouț. „Bucurie!”, asta a răspuns Maria, descriind emoțiile care o încearcă. Întrebată ce va face cu telefonul, Maria spune că îl va oferi surorii ei mai mari, deoarece ea ar avea mai mare nevoie.\n\nLa eveniment am întâlnit-o și pe Olga Sîrbu, mămică a trei fetițe. Pe lângă faptul că este părinte, Olga este și specialistă în protecția drepturilor copilului din Todirești. La activitate a venit însoțită de mezina familiei, dar și cu doi copilași din localitate. „Astfel de activități sunt motivante pentru copii și mi se par chiar foarte binevenite. Sperăm, ca pe viitor, să se mai organizeze astfel de concursuri în care să fie antrenați copiii”, a menționat ea.\n\nCopiii au fost cei mai încântanți de concursurile și jocurile la care au participat cu multă râvnă și entuziasm. „A fost foarte interesant și distractiv”, spune Anastasia, o participantă.\n\nȘi Arina a menționat că activitățile au fost bine organizate. „A fost foarte distractiv, dar în același timp, au fost și foarte multe emoții pozitive”.\n\n„Am participat la trei concursuri și la toate trei am ieșit învingătoare. Cel mai mult mi-a plăcut concursul tragerea frânghiei. E foarte distractiv aici”, spune entuziasmată Bianca, o altă participantă.\n\nIurie Țăruș, primarul satului Sinești a ținut să mulțumească tuturor organizatorilor pentru buna desfășurare a evenimentului: „Sunt foarte bucuros să fiu partener al acestui eveniment atât de așteptat de copii. Sper că micuții au rămas foarte mulțumiți”.",
    "metadata": {
      "original_file": "Expresul_Ungheni_0381.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0312.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0191.html"
    }
  },
  {
    "title": "Sculptorul Dumitru Verdianu. 70 de ani sărbătoriți printr-o expoziție de sculptură la Muzeul de Istorie și Etnografie din Ungheni",
    "content": "La începutul săptămânii, mai exact pe 14 octombrie, Muzeul de Istorie și Etnografie din Ungheni a găzduit un eveniment dedicat aniversării a 70 de ani ai maestrului în arte, Dumitru Verdianu, unul dintre cei mai renumiți sculptori contemporani. Expoziția sa, organizată cu sprijinul Primăriei municipiului Ungheni, a reunit peste 50 de lucrări aduse din Austria, țara în care artistul locuiește de peste trei decenii.\n\nDumitru Verdianu, originar din Ungheni, și-a început cariera artistică în orașul său natal, unde a absolvit Școala de Arte Plastice. Ulterior, a urmat cursurile Școlii de Arte Repin din Chișinău și ale Academiei de Arte Frumoase din Sankt Petersburg, unde a studiat sub îndrumarea unor sculptori renumiți.\n\nVasile Iucal, directorul Muzeului de Istorie și Etnografie, a subliniat în deschiderea expoziției că aceasta reprezintă o retrospectivă a creației artistului, un prilej deosebit de a interacționa direct cu lucrările lui Dumitru Verdianu.\n\nCicluri de lucrări precum „Echilibrul”, „Străbunii”, „Yin și Yang”, „Întoarcerea fiului rătăcitor” și „Păsări” demonstrează o viziune artistică profundă și complexă, abordând teme filozofice ce explorează esența existenței umane. „Dumitru Verdianu sculptează gânduri,” a remarcat pictorul Victor Cobzac, subliniind că lucrările sale transmit mesaje puternice și universale. „Această expoziție întrunește și lucrări mai noi ale sculptorului. La expoziție s-a adunat un public extraordinar, cu nume notorii în cultura noastră, prieteni și cunoscuți în „pădurea” aceasta de sculpturi. Dumitru Verdianu cioplește gânduri, povești, idei”, a mai adăugat el.\n\nIon Zderciuc, sculptor și artist plastic, a adăugat că expoziția i-a oferit șansa de a admira multe dintre lucrările lui Verdianu și a povestit celor prezenți despre începuturile lor comune la Școala de Pictură din Ungheni, unde au avut parte de o bază artistică puternică, deschizându-le drumul în viață. Iar Dumitru Crudu, un scriitor unghenean, a remarcat că lucrările sculptorului reflectă și biografia acestuia, precum și istoria colectivă din care facem parte cu toții. „Prin sculptura sa, Dumitru Verdianu a reușit să reprezinte chintesența istoriei noastre”, a remarcat el.\n\n„Tot ceea ce vedem în expoziția de azi este dumnezeiesc. Ochiul permite sufletului, spiritului, minții să se deschidă și să vadă lucrurile mult mai mult decât putem vedea în mod obișnuit. Noi, spiritual, suntem alături de el și de creațiile sale”, a menționat și poetul Nicolae Popa.\n\nLa rându-i, Dumitru Verdianu le-a mulțumit tuturor celor prezenți pentru sprijinul și prezența lor, menționând că această expoziție îl motivează să continue să creeze. „Despre sculpturi nu vreau să vorbesc prea mult căci ele vorbesc de la sine. În dialog cu sculptura, omul își vede sufletul și experiența sa de viață,” a concluzionat el.\n\nLa final, grupul de chitariști Unfolk, condus de Aliona Leșanu, a contribuit la crearea unei atmosfere de sărbătoare, prin interpretarea a două piese.",
    "metadata": {
      "original_file": "Expresul_Ungheni_0047.html"
    }
  },
  {
    "title": "Microbuze școlare noi, achiziționate cu sprijinul României",
    "content": "Douăzeci de microbuze noi, achiziționate cu sprijinul Guvernului României, vor ajunge în școlile din Republica Moldova. La evenimentul de distribuire a unităților de transport, care s-a desfășurat astăzi la Chișinău și la care au participat și premierii celor două țări, oficialii au evidențiat importanța investițiilor în sistemul educațional.\n\nMicrobuzele au fost achiziționate din contul asistenței financiare nerambursabile de 100 de milioane de euro, oferită de Guvernul României. Întregul lot cuprinde 69 de microbuze școlare, primele 40 fiind distribuite în luna august anul curent, transmite IPN.\n\n„Mulțumim foarte mult Guvernului României pentru acest suport generos– 69 de autobuze care să asigure transportarea în siguranță a copiilor noștri spre instituțiile de învățământ”, a menționat ministrul educației și cercetării, Dan Perciun.\n\nPrim-ministrul României, Marcel Ciolacu, a spus că educația copiilor, transportul lor în siguranță la școală, este o prioritate. „Mă bucur că Republica Moldova este conectată la problemele copiilor. Toți copiii trebuie să aibă acces egal la educație”, a subliniat oficialul român.\n\nPremierul Dorin Recean a mulțumit omologului său român pentru contribuția la îmbunătățirea infrastructurii educaționale. „Acest ajutor esențial face parte dintr-un efort amplu de a asigura accesul fiecărui copil la o educație de calitate în școli dotate cu echipament modern”, a declarat șeful executivului de la Chișinău.\n\nMicrobuzele vor ajunge în școlile din Ungheni, Briceni, Soroca, Florești, Drochia, Ocnița, Căușeni, dar și în alte raioane ale țării.",
    "metadata": {
      "original_file": "Unghiul_0484.html"
    }
  },
  {
    "title": "Ministerul Infratructurii a lansat un concurs de proiecte de dezvoltare regională pentru orașele și satele din țară",
    "content": "Ministerul Infrastructurii și Dezvoltării Regionale informează că se dă startul unui nou concurs pentru aplicarea proiectelor de dezvoltare regională, cu finanțare din Fondul Național de Dezvoltare Regională și Locală (FNDRL). Concursul are drept scop stimularea inițiativelor care contribuie cel mai eficient la implementarea politicii de dezvoltare regională, scrie adrcentru.md.\n\nAstfel, Administrațiile Publice Locale pot depune proiecte de finanțare pentru următoarele măsuri:\n\nCreșterea competitivității și ocupării forței de muncă în regiunile de dezvoltare:\n\nProiectele pot fi finanțate cu până la 60 de milioane de lei, în funcție de măsură și domeniul de intervenție.\n\nIMPORTANT: Un aspect specific procesului de selectare a proiectelor în cadrul Apelului competitiv, este posibilitatea depunerii (on-line) de către aplicanți a actelor (Notelor conceptuale și ulterior a Cererilor complete de finanțare) utilizând Sistemul Informațional de gestionare a proiectelor de dezvoltare regională și locală (SI GPDRL), disponibil pe platforma. https://mrdp.midr.gov.md/\n\nDepunerea dosarelor de participare, în format fizic, la Concurs nu va fi în continuare acceptată.\n\nApelul competitiv de selectare a proiectelor de dezvoltare regională va fi organizat în două etape:\n\nEtapa întâi : Depunerea de către aplicanți a Notelor Conceptuale de propuneri de proiecte. Notele conceptuale de propuneri de proiecte vor fi depuse în termen de 30 de zile calendaristice din data lansării oficiale a Concursului de propuneri de proiecte, adică până în data de 30 iulie 2024, ora 17.00.\n\nCererile complete de finanțare vor fi depuse în termen de 90 de zile calendaristicede la data publicării oficiale a listelor Notelor Conceptuale, selectate de către comisiile create pe lîngă agențiile de dezvoltare regională.\n\nInformația completă despre Concurs, precum și modul de aplicare pentru obținearea finanțării sunt descrise în „ GHID DE APLICARE la apelul competitiv de selectarea proiectelor de dezvoltare regională (ediția – 2024) „ și anexele la el, care pot fi accesate mai jos.\n\nTotodată, Agenția de Dezvoltare Regională (ADR) Centru informează autoritățile publice locale de nivelurile I și II din Regiunea Centru, despre organizarea unei serii de sesiuni de informare privind modul de aplicare la Apelul competitiv de selectare a proiectelor cu finanțare din Fondul Național pentru Dezvoltare Regională și Locală (FNDRL), condițiile de eligibilitate, perioada de depunere a notelor conceptuale etc. Graficul sesiunilor de informare îl puteți vedea mai jos la rubrica fișiere.",
    "metadata": {
      "original_file": "Expresul_Ungheni_0102.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0190.html"
    }
  },
  {
    "title": "O femeie din raionul Ungheni a fost reținută pentru corupere electorală",
    "content": "Poliția din Ungheni a reținut o femeie, desemnată de membrii organizației criminale „Șor” în calitate de lider în localitatea sa. Aceasta avea responsabilitatea de a corupe alegătorii din sat, în scopul determinării lor de a vota împotriva unui candidat electoral, scrie moldpres.md cu referire la comunicatul Poliției.\n\nPolițiștii din Ungheni au efectuat percheziții în cadrul cauzei penale privind coruperea electorală, în care este vizată o femeie de 40 de ani. Potrivit oamenilor legii, femeia a racolat mai multe persoane din localitate, care au fost remunerate cu bani și alte bunuri materiale și care urmau, contra cost, să voteze împotriva unui candidat electoral.\n\nÎn cadrul perchezițiilor autorizate la domiciliul și în automobilul persoanei au fost depistate și ridicate înscrisuri de ciornă, articole cu simbolistică caracteristică grupării ”Șor”, bani și alte obiecte relevante pentru urmărirea penală.",
    "metadata": {
      "original_file": "Expresul_Ungheni_0046.html"
    }
  },
  {
    "title": "Profesorii nu vor mai trebui să-și reconfirme gradul didactic superior o dată la 5 ani",
    "content": "Profesorii cu grad didactic superior nu vor mai fi nevoiți să-l reconfirme o dată la cinci ani, cum se întâmplă în prezent. Printr-un ordin emis de Ministerul Educației și Cercetării, gradul didactic superior va fi conferit pe întreaga durată a carierei, transmite IPN.\n\n„Ne dorim să reducem din birocrație. Considerăm că, odată ce persoana a atins acest nivel de competență, odată ce a acumulat anii de experiență necesari, a trecut instruirile necesare, putem oferi această încredere pe toată durata carierei persoanei respective”, a precizat ministrul educației, Dan Perciun.\n\nTotodată, pentru a simplifica obținerea gradului superior, pentru profesorii din școală a fost exclusă obligativitatea de a publica articole științifice. „Anterior, publicarea acestor articole nu neapărat întotdeauna era conformă. De asta am considerat că nu avem nimic de pierdut de pe urma excluderii acestei cerințe”, a mai spus Dan Perciun.\n\nDocumentul urmează să fie publicat în Monitorul Oficial.",
    "metadata": {
      "original_file": "Unghiul_0485.html"
    }
  },
  {
    "title": "Un bărbat și-a pierdut viața în timp ce se scălda într-un lac din preajma satului Zagarancea",
    "content": "Un bărbat de 40 de ani și-a pierdut viața în timpul scăldatului într-un lac din preajma satului Zagarancea. Cazul a fost înregistrat în după amiaza zilei de ieri, 1 iulie.\n\nApelul de la Serviciul 112 a fost înregistrat la ora 16:43. Potrivit informațiilor, un bărbat a intrat în apă și nu a mai ieșit la suprafață. La fața locului ai intervenit scafandrierii din cadrul Unității Salvatori și Pompieri Ungheni, care în urma lucrărilor de căutare, au depistat și au extras la mal corpul neînsuflețit al bărbatului.\n\nPotrivit lui Mihai Strat, șef adjunct interimar al Direcției Situații Excepționale (DSE) Ungheni, victima s-a înecat într-un iaz care era poprietate privată, iar scăldatul în acel iaz era interzis. Cel care a anunțat autoritățile a fost chiar fratele acestuia. „Victima împreună cu fratele său lucrau de ceva vreme la proprietarul iazului, acesta din urmă este și crescător de animale. Potrivit informațiilor preliminare, victima a intrat în apă să se răcorescă. În continuare, urmează să fie identificate toate circumstanțele incidentului”, a spus dânsul.\n\nÎn acest context, Mihai Strat a menționat că pe parcursul lunii iunie salvatorii din cadrul DSE Ungheni împreună cu Inspectoratul de Poliție din Ungheni, Direcția Regională Vest dar și voluntarii din cadrul Crucii Roșii au efectuat efectuat instruiri pe malul râului Prut, dar și la bazinele acvatice din raionul Ungheni, la care au participat 1718 de persoane. Totodată au efectuat razii în fiecare sfârșit de săptămână și au atenționat propietarii să afișeze panouri informative precum că scăldatul este interzis.\n\nInspectoratul General pentru Situații de Urgență (IGSU) îndeamnă repetat populația să respecte cu prudență maximă regulile de siguranță în timpul scăldatului și aflării pe malurile bazinelor acvatice. Salvatorii avertizează cetățenii că scăldatul în perioada caniculară trebuie să fie evitat din cauză că persoana, care intră în apa după expunerea îndelungată la razele solare, poate suferi un șoc termic cu consecințe fatale.\n\nTotodată, scăldatul în stare de ebrietate se interzice strict. Sub efectul alcoolului, tensiunea arterială a persoanei ce intră în apă, se poate schimba brusc și provoacă pierderea cunoștinței, ulterior ducând la cazuri tragice de înec.\n\nSalvatorii atrag atenția oamenilor că activitățile pe apă și înotul sunt permise doar în zonele de agrement și locuri amenajate cu stații de salvare. \n\n Conform datelor IGSU, de la începutul anului 2024, 30 de persoane, inclusiv 5 minori și-au pierdut viața în apa râurilor și bazinelor acvatice din țară.",
    "metadata": {
      "original_file": "Expresul_Ungheni_0103.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0606.html"
    }
  },
  {
    "title": "Importanța respectului în relațiile dintre oameni",
    "content": "Respectul este fundația pe care se construiesc toate relațiile umane. Fără el, nici prietenia, nici colaborarea, nici iubirea nu pot supraviețui pe termen lung. Respectul înseamnă recunoașterea demnității și valorii fiecărui individ, indiferent de diferențele dintre noi – fie ele de opinie, de statut social, de origine sau de convingeri. Fiecare persoană are dreptul la propria opinie, dar doar prin respect putem crea un dialog autentic, în care toate vocile sunt auzite și valorizate și ne ajută să ne ascultăm unii pe alții și să căutăm soluții în mod civilizat, fără a ne răni reciproc. Să învățăm, așadar, să-l oferim necondiționat și să-l cerem la rândul nostru, pentru că doar așa putem clădi o lume mai bună.",
    "metadata": {
      "original_file": "Unghiul_0256.html"
    }
  },
  {
    "title": "60 de ani de trăiri și realizări. Școala de Muzică – la ceas aniversar",
    "content": "Sărbătoare mare la Școala de Muzică din Ungheni. Elevii și profesorii au marcat 60 de ani de la înființarea instituției și, cu acest prilej, au urcat pe scena Palatului de Cultură, unde au susținut un concert de zile mari, la sfârșit de aprilie.\n\nConcertul aniversar a decurs într-o atmosferă caldă şi plină de voie bună, fiind depănate mai multe amintiri, aduse zeci mesaje de felicitare însoțite de diplome pentru profesori, dar și daruri pentru instituție. Piesele interpretate de discipolii, pedagogii Școlii de Muzică, dar și absolvenții realizați în domeniul muzicii, au smuls aplauze din sala cu spectatori, care au venit într-un număr destul de mare.\n\n„Toate încercările întreprinse au fost în numele dăinuirii educației muzical – artistice pe care le-am desfășurat în toți acest timp, împreună cu colegii mei, dar și de către alte generații de profesori. Ceea ce ne însuflețește pe noi toți este sufletul de echipă, care devine vizibil prin acțiunile și rezultatele noastre ”, a menționat Tereza Cazac, directoarea Școlii de Muzică.\n\nReprezentanții primăriei au venit și ei, la rându-i, cu un mesaj de felicitare, dar și cu un cadou necesar instituției – un pian.\n\n„Într-adevăr, 60 de ani este o vârstă frumoasă. Este mai mult de jumătate de secol de când se aude în Ungheni și nu doar, muzica interpretată de către discipolii de la Școala de Muzică. În ultimii ani, am observat activism din partea școlii, care s-a implicat în mai multe activități culturale”, a menționat Marina Zamă, specialistă cultură și tineret în cadrul Primăriei.\n\nNicolae Arsenie, profesor de instrumente aerofone la Școala de Muzică, timp de 57 de ani și-a dedicat viața muzicii. S-a implicat activ în viața socială și în proiectele inițiate de școală, îmbogățind palamaresul școlii cu zeci de premii. „57 de ani deja îmi par prea mulți…”, o spune cu nostalgie Nicolae Arseni, după care adaugă: „În acest timp, am educat foarte mulți copii, nici nu știu exact câți, iar Școala de Muzică a avut tot timpul noroc de directorii pe care i-a avut de-a lungul anilor”.\n\nNOTĂ: Cu 60 de ani în urmă, în luna septembrie a anului1963, își deschidea, pentru prima dată ușile, Școala de Muzică din Ungheni, ca ulterior să devină leagănul formării viitorilor artiști, instrumentiști, profesori. Pe atunci, în școală activau 5 pedagogi și învățau în jur de 100 de elevi.",
    "metadata": {
      "original_file": "Expresul_Ungheni_0380.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0313.html"
    }
  },
  {
    "title": "Video / Salvatorii din Ungheni au salvat un copil care se afla în pericol de înec",
    "content": "Salvatorii IGSU au salvat un băiat în vârstă de 7 ani, care se afla în pericol de înec pe apa unui bazin acvatic din orașul Ungheni. Cazul a avut loc în după amiaza zilei de 11 ianuarie 2025, către ora 16:50. Potrivit informațiilor, copilul se afla de unul singur pe o plută de lemn la mijlocului iazului. Acesta fiind panicat și alarmat solicita ajutor.\n\nDin fericire, copilul a fost observat de trecători, care au alertat serviciile specializate. La fața locului au intervenit rapid două echipe de salvatori și pompieri. Ajunși, aceștia în scurt timp au recuperat în siguranță copilul la mal. În urma incidentului copilul nu a suferit careva traumatisme.\n\nÎn acest sens, Inspectoratul General pentru Situații de Urgență îndeamnă părinții și cei care au în grijă minori să-i supravegheze permanent și să nu le permită aflarea sau jocul de unii singuri în apropierea râurilor sau bazinelor acvatice.\n\nDe asemenea, salvatorii avertizează că aflarea pe suprafața bazinelor acvatice prezintă un pericol iminent pentru viață și sănătate, în special când are loc formarea stratului subțire de gheață.\n\nÎn situații de risc oamenii sunt rugați să apeleze de urgență Serviciul 112.",
    "metadata": {
      "original_file": "Expresul_Ungheni_0011.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0597.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0082.html"
    }
  },
  {
    "title": "Trei bărbați din raionul Ungheni sunt suspectați pentru spălare de bani",
    "content": "📍Abonează-te la canalul nostru de Telegram și urmarește pagina noastră de YouTube și de Facebook",
    "metadata": {
      "original_file": "Expresul_Ungheni_0154.html"
    }
  },
  {
    "title": "Risipă de mâncare în Moldova. E hrană cât pentru un milion de oameni",
    "content": "Moldovenii aruncă anual aproape 180 de mii de tone de produse alimentare, echivalentul a 3 000 de vagoane de marfă, conform unui studiu realizat de IDIS Viitorul. Această cantitate ar fi suficientă pentru a hrăni peste un milion de oameni care trăiesc sub pragul sărăciei absolute, transmite IPN.\n\nÎn anul trecut, risipa alimentară în Republica Moldova este estimată la 71 kg pe persoană, iar pentru acest an indicatorul s-ar putea reduce doar la 70 kg. Cu toate acestea, doar 0,15% din alimentele risipite sunt recuperate prin intermediul inițiativelor precum Banca de Alimente.\n\nÎn ultimii cinci ani, prețurile la produse alimentare au crescut cu 76,5%, marcând cea mai mare creștere din ultimele două decenii. În același timp, moldovenii continuă să aloce aproape 40% din bugetul gospodăriei pentru produse alimentare, procentaj depășit în Europa doar de Ucraina.\n\nAnaliza arată că familiile din mediul rural cheltuie o proporție mai mare din venituri pe alimente, în comparație cu cele din mediul urban. Cele mai sărace gospodării din mediul rural alocă 56,1% din venituri pentru mâncare, în timp ce gospodăriile cele mai bogate din mediul urban cheltuie doar 27,9%.\n\nValoarea totală a produselor alimentare pierdute în 2024 este de 20,5 miliarde de lei, dintre care 7 miliarde de lei reprezintă alimente cumpărate, dar ulterior aruncate de populație. Expertul Veaceslav Ioniță a subliniat necesitatea combaterii risipei alimentare pentru a îmbunătăți eficiența economică și a reduce sărăcia. „5% din banii noștri sunt risipiți pe alimente pe care le aruncăm, mai mult decât cheltuim pentru sănătate, educație sau recreere”, a concluzionat economistul.\n\nCei mai mari responsabili pentru risipa de alimente sunt oamenii, care aruncă aproximativ 40% din total. Urmează producătorii, cu 25%, apoi companiile care procesează alimentele, cu 20%, și magazinele, care contribuie cu 15%.\n\nÎn Moldova, o familie cheltuie aproape 40% din venituri pe produse alimentare și băuturi nealcoolice, dar consumă efectiv doar 35%, restul fiind risipit. În comparație, pentru alte nevoi importante, cum ar fi sănătatea, recreerea sau educația, se cheltuie mai puțin. De exemplu, pentru sănătate, o familie alocă doar 4,4% din buget. Practic, 5% din bani sunt aruncați la propriu odată cu alimentele.\n\nDeși Republica Moldova se situează sub media globală a risipei alimentare (71 kg/persoană/anual), alte țări dezvoltate, precum Portugalia și Elveția, înregistrează valori semnificativ mai mari, de 124 kg și 119 kg/persoană anual, respectiv.\n\nLa nivel global, America de Nord și Europa conduc clasamentul risipei alimentare, cu pierderi de până la 300 kg pe persoană anual. În comparație, Asia de Sud și Sud-Est, cu doar 120-140 kg pe persoană, înregistrează cele mai mici pierderi.\n\nValoarea alimentelor risipite crește alarmant. În 2015, pierderile se ridicau la 11 miliarde de lei, dintre care aproape 4 miliarde reprezentau alimente cumpărate și aruncate de consumatori. În anul trecut, această sumă este estimată la 20,5 miliarde de lei, iar în acest an va ajunge la peste 22 de miliarde. Dintre acestea, 7,6 miliarde de lei vor fi bani irosiți pe alimente care nu ajung niciodată să fie consumate.",
    "metadata": {
      "original_file": "Unghiul_0578.html"
    }
  },
  {
    "title": "Crize fără sfârșit: gaz, lumină și o societate în impas",
    "content": "Crize din nou în țara noastră. Nu ieșim bine din una și intrăm în alta. De această dată avem gaz, chiar dacă vom plăti mai scump, dar se pare că nu vom avea lumină (Premierul Recean a avertizat într-o emisiune televizată că vor fi sistări de energie electrică. Acesta nu a menționat cât vor fi de dese și durata lor) sau în cel mai bun scenariu e că vom avea lumină dar la un preț mult mai ridicat decât în prezent. Aceasta în contextul în care Rusia nu va mai putea furniza Transnistriei gaz prin Ucraina. Iată ce scria Vitalie Călugăreanu pentru www.dw.com: „sistarea livrărilor de gaze rusești către Transnistria începând cu 1 ianuarie 2025 va determina scumpirea substanțială a energiei electrice pentru consumatorii de pe malul drept al Nistrului (Chișinău). Chișinăul va fi nevoit să cumpere curent de pe piața europeană, care este de trei ori mai scump decât vinde astăzi Centrala de la Cuciurgan, controlată de separatiștii de la Tiraspol. În plus, Republica Moldova s-ar putea pomeni în orice moment fără curent, deoarece rețelele moldovenești conectate la UE intersectează teritoriul Ucrainei și sunt adesea bombardate de ruși. În 2022, Moldova a încercat să utilizeze acest traseu și s-a pomenit de câteva ori în beznă totală”. Acesta mai precizează că Kievul a înștiințat încă în primăvara anului 2024 Guvernul de la Chișinău că nu va mai prelungi contractul de tranzit cu „Gazprom” după 31 decembrie 2024. Decizia Ucrainei nu afectează livrarea gazelor pe malul drept al Nistrului (Chișinău), deoarece, în decembrie 2022, Chișinăul a renunțat în totalitate la gazul rusesc, cedând Transnistriei întreaga cantitate primită de la „Gazprom” (întregul material „Analiză: Moldova, în pragul unei noi crize energetice” îl puteți citi pe www.dw.com). \n\n O altă situație pe care o înscriu la categoria criză este cea a comunicării. Nu știm să comunicăm în termeni amiabili. Într-un sat din raionul Ialoveni un medic a folosit limbaj licențios, la un moment dat chiar a sărit la bătaie la stăpânul casei. Nu știu ce a declanșat scandalul, dar ceea ce m-a pus pe gânduri a fost: 1. Că mai avem mult de învățat la capitolul comunicare și empatie (aici mă refer nu doar la lucrătorul medical, dar și la pacienți, la societatea moldovenească în general); 2. La volumul enorm de muncă – oamenii ne pleacă și cei care rămân trebuie să lucreze cât pentru trei-patru. Așadar, de unde ne dorim calmitate, dacă nu e de unde; 3. La aceea că e foarte important să ne învățăm copiii să-și aleagă profesia pe care o place și nu din perspectiva că aici se câștigă bine. \n\n Într-o țară în care crizele par să fie reglementate și nu excepție, devine tot mai clar că avem nevoie de mai mult decât soluții punctuale. Avem nevoie de schimbare de paradigmă, de un mod nou de gândire și de acțiune, atât ca indivizi, cât și ca societate. \n\n Criza energetică, de exemplu, nu este doar despre prețul mai mare la energie sau despre riscul de întreruperi. Este o oglindă care reflectă dependențele noastre externe, lipsa unui plan de dezvoltare sustenabilă și nevoia urgentă de diversificare a surselor de energie. În timp ce țările europene investesc în surse regenerabile, Moldova încă ezită să facă pași decisivi. Nu avem suficientă energie eoliană, solară etc. Și, chiar dacă aceste surse ar fi implementate, infrastructura rămâne o problemă. De exemplu, ce facem cu pierderile masive de pe rețelele de transport al energiei? Cum protejăm rețelele care depind de stabilitate regiunii? \n\n În paralel, crizele sociale se intensifică. Conflictul recent din Ialoveni între un medic și un pacient ridică întrebări despre starea emoțională a unei națiuni întregi. Stresul, lipsa resurselor, plecarea masivă a populației apte de muncă – toate contribuie la un climat tensionat. Într-un astfel de mediu, nimeni nu rămâne neatins: medicii sunt epuizați, pacienții devin mai irascibili, iar societatea, în ansamblu, pare prinsă într-un cerc vicios al nemulțumirii și frustrării. \n\n Dar cum ieșim din această situație? Ar trebui statul să facă investiții în educație și sănătate mintală. Nu putem construi o societate sănătoasă fără să investim în educația emoțională și în servicii de suport psihologic. Este timpul ca aceste teme să devină priorități naționale. Să se stimuleze dezvoltarea durabilă. În loc să ne plângem de lipsurile actuale, ar trebui să lucrăm la soluții care să ne asigure independența energetică și economică. Programele de susținere a producătorilor locali, tranziția spre surse de energie regenerabilă și digitalizarea serviciilor publice sunt doar câteva direcții de acțiune. Să se promoveze vocația. Fie că vorbim de profesori, medici, ingineri sau fermieri, trebuie să fie încurajați tinerii să își urmeze pasiunile. Un sistem educațional care pune accent pe aptitudini reale și pe ghidare vocațională poate schimba viitorul țării. Chiar dacă pare clișeu – reforma instituțiilor publice. Fiecare criză scoate la iveală carențele instituționale. Lipsa de transparență, birocrația excesivă și lipsa de responsabilitate sunt probleme care trebuie abordate frontal. \n\n În cele din urmă, trebuie să înțelegem că nu există soluții rapide. Crizele nu dispar peste noapte, iar schimbarea reală necesită timp, resurse și implicare. Însă, dacă fiecare dintre noi începe să facă pași mici în direcția corectă – fie că învățăm să comunicăm mai bine, fie că ne asumăm roluri active în comunitate – putem construi o Moldovă mai rezilientă, mai empatică și mai pregătită pentru viitor.",
    "metadata": {
      "original_file": "Unghiul_0128.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0201.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0344.html"
    }
  },
  {
    "title": "Ofertă de locuri de muncă în Ungheni – 594 de oportunități pentru șomeri",
    "content": "Ungheniul se află în top 3 municipii din țară care au cele mai multe locuri de muncă vacante. Pe locul 1 și 2 se află municipiile Chișinău, cu 5120 locuri vacante și Bălți – cu 1063. Cele mai puține locuri de muncă libere se atestă în raioanele Căușeni – 17 și Dubăsari – 10.\n\nÎn Ungheni se observă o creștere semnificativă a oportunităților de angajare, potrivit datelor recente furnizate de Agenția Națională pentru Ocuparea Forței de Muncă. La nivel național, la data de 10 octombrie 2023, erau înregistrate 10,852 de locuri de muncă vacante, iar 594 dintre acestea fiin în raionul Ungheni.\n\nCu 309 șomeri înregistrați în aceeași perioadă, în Ungheni sunt oferite oportunități ample pentru cei care sunt în căutarea unui loc de muncă. Dintre cele 594 de locuri de muncă vacante, atât pentru femei, cât și pentru bărbați, se remarcă cererea semnificativă pentru diverse domenii de activitate, cum ar fi: cusătorese, barmani, tractoriști, vânzători, îngrijitori încăpări și trenuri, conducători auto, hamali și muncitori necalificați în agricultură.\n\nUna dintre cele mai căutate profesii în Ungheni este cea de cusător sau cusătoare în industria ușoară, în care se oferă peste 300 de locuri vacante. Sectorul confecțiilor din Ungheni are nevoie de mână de lucru, cu 67 de locuri vacante pentru cusători în acest domeniu.\n\nPentru cei interesați de munca în agricultură, sunt disponibile 66 de locuri vacante pentru muncitori necalificați, deschizând uși pentru cei fără experiență sau pregătire specializată.\n\nCei care doresc să obțină un venit financiar, au ocazia să aplice pentru cele 45 de locuri vacante propuse pentru confecționeri de articole din piele și înlocuitori în industria încălțămintei și marochinărie.\n\nPentru conducători auto și de autocamion sunt disponibile 12 locuri vacante. În domeniul comerțului, există 10 locuri libere pentru casieri și 5 pentru chelneri, oferind variante de angajare pentru cei interesați de acest domeniu.\n\n„Persoanele aflate în căutarea unui loc de muncă se pot adresa la agenția teritorială pentru ocuparea forţei de muncă sau pot accesa portalul pieţei muncii: www.angajat.md, unde sunt postate locurile va­cante oferite în fiecare raion, pe profesii”, ne spune Oxana Căniță, specialist principal Direcția Ocuparea Forței de Muncă Ungheni.",
    "metadata": {
      "original_file": "Expresul_Ungheni_0292.html"
    }
  },
  {
    "title": "Foto/ La pas prin Dănuțeni. În ajun de hram, în ospeție la mătușa Elena",
    "content": "În ajunul hramului cartierului Dănuțeni, din municipiul Ungheni, sărbătorit la data de 4 august, am decis să surprindem, în imagini, locurile peisagistice și interesante din această locație.\n\nAm străbătut ulicioarele cartierului și am încercat, să surprind prin obiectiv, lucrurile așa cum cum sunt, cu bune și rele.\n\nSe știe că, odată cu modernizarea, casele noastre au suferit și ele transformări. Unele au devenit mai „răsărite”, altele zac în ruine…\n\nÎn acea zi, o căsuță mică, țărănească, exact ca pe vremea străbuneilor noștri, mi-a atras privirile. Cum stătea ridicată, pe un povârniș, oferea o imagine desprinsă dintr-un tablou. Fiind veche, casa fusese întărită printr-o fundație durabilă, pesemne ca să prevină avarierea ei. Erau construite și trepte. Era un contrast interesant dintre „odată” și „acum”.\n\nDeși, a fost întărită și modificat un pic aspectul exterior, acest lucru nu i-a știrbit din autenticitate. Din contra, casa are un farmec aparte, te cheamă, parcă să o studiezi, să-i întâlnești stăpânii… Am vrut să-i facem fotografii, să imortalizăm această imagine a unei locuințe, care mai păstrează câte ceva din vremurile de demult.\n\nAm încercat să facem gălăgie la poartă, poate-poate ne-a auzi cineva și a ieși afară. Straja curții, un cuțulache cu blănița neagră, a început să latre, anunțându-și stăpânii că sunt vizitatori la poartă. În prag, a ieșit o femeie trecută de 70 de ani, într-o rochie înflorată, iar pe cap purta o basma. Ne-a invitat să intrăm în curtea casei. Aproape de colțul casei, la un metru distanță, e înjghebată o masă și un scaun de lemn, iar alături sunt și două buturuge. Nu departe, e o construcție auxiliară, în care se „odihnește” un cuptor, în care gospodina casei, pe vremuri, cocea pâinea, plăcintele sau alte bunătăți.\n\nMătușa Elena era singură acasă. Cum altfel, dacă i s-au împrăștiat copiii prin lumea largă? Bucuroasă, ne primește cu mare drag în căsuța ei mică, ruptă parcă din basme. Când spun mică, folosesc exact termenul potrivit pentru a descrie modelul de casă: are doar două camere, odaia în care locuiește zi de zi și „Casa Mare”.\n\nNe invită în modesta și deosebita ei locuință. Ușa scorojită de timp și de vreme, scoate la iveală al doilea strat de vopsea cu care fusese acoperită cu mulți ani în urmă. Acum, aceasta a căpătat un amestec de culori, o combinație dintre „maro pierdut de soare”, presărată cu pete albăstrii.\n\nPășim pragul și ajungem într-o tinduță mică, care se bifurcă: înainte intrăm în camera în care femeia se odihnește, iar la dreapta – în casa mare.\n\nDe cum am pășit, am avut senzația că mă teleportez în timp, în trecutul străbuneilor noștri, mai ales că mătușa Elena ne-a spus că această casă are peste o sută de ani, aici născându-se și crescând mama ei, care trăise în această locuință timp de 93 de ani. Acum, bătrânețile și le duce și tanti Elena, aici, în casa care păstrează atâtea amintiri…\n\nPereții interiori ai odăilor sunt vopsiți cu var cu sineală. Odaia în care mătușa trăiește e îngustă, fiind și modest mobilată, doar cu cele trebuincioase: un pat, un dulap și soba, de la care iarna se încălzește. Următoarea odaie, cea în care sunt adunate noianul de amintiri, adică casa mare, e mai aglomerată cu lucruri, fotografii și alte obiecte. Ne arată și ne vorbește despre oamenii care sunt în fotografiile alb-negru, ne spune despre viața de atunci. Avea o energie și optimism de nedescris. Emana atâta căldură și nu se plângea de timpurile de acum, spuse că era mulțumită de ceea ce are. Poate, doar un strop de sănătate i-ar mai trebui…\n\nAm mai fi stat de vorbă cu ea, pesemne are multe de povestit, dar timpul ne presa. Cele trei ore în care ne-am aflat în cartier, mi-au părut prea puține pentru a suprinde locurile și oamenii minunați pe care acesta le are.\n\nLa despărțire, am lăsat-o pe mătușa Elena pe prispa casei, petrecându-ne cu privirea și întorcându-se la activitățile ei cotidiene.",
    "metadata": {
      "original_file": "Expresul_Ungheni_0338.html"
    }
  },
  {
    "title": "Prețuri mai mari la benzinării",
    "content": "Prețul carburanților crește simțitor de la o zi la alta. Potrivit ANRE, pentru ziua de vineri, 10 ianuarie, prețul benzinei crește cu 33 de bani, iar motorina se scumpește cu 22 de bani, transmite IPN.\n\nAstfel, un litru de benzină va costa 23,84 lei per litru, iar motorina – 20,64 lei.\n\nAgenția Națională pentru Reglementare în Energetică a majorat marja comercială specifică pentru vânzarea cu amănuntul a produselor petroliere principale de tip standard, pentru primul semestru al anului 2025.",
    "metadata": {
      "original_file": "Unghiul_0581.html"
    }
  },
  {
    "title": "În premieră pentru țară. La Ungheni va fi costruit un Centru tehnologic pentru inovare și producere",
    "content": "Municipiul Ungheni va avea un Centru tehnologic pentru inovare și producere – IIoT Pro Center, care va permite transformarea orașului într-un pol de creștere în domeniul dezvoltării socio-economice inteligente. Va fi primul centru de acest gen din Republica Moldova.\n\nPotrivit reprezentanților Primăriei, construcția edificiului a început în luna decembrie, la intrarea în oraș dinspre Chișinău. Va fi un edificiu modern, cu trei niveluri (ultimul fiind de tip mansardă), unical, după conceptul „casă pasivă”, cu un consum redus de energie.\n\n“Aici sunt planificate săli de conferințe, de monitorizare și control de la distanță a tuturor subsistemelor instalate, va fi organizată o linie automatizată de producere de microelectronice etc.,” spune Primăria.\n\nLa finele săptămânii trecute, șantierul a fost vizitat de primarul Vitalie Vrabie, care a discutat și cu antreprenorul, și cu beneficiarul. Dânsul a atenționat asupra păstrării și amenajării zonei verzi din preajmă.\n\nValoarea totală a investiției va fi de 650 mii de euro, dintre care 550 mii de euro sunt oferiți, sub formă de grant, de programul „EU4Moldova: Regiuni-cheie”, implementat de PNUD și UNICEF Moldova. Alți 100 mii de euro va fi contribuția beneficiarului.\n\nDarea în exploatare a edificiului se planifică pentru luna iulie 2025.",
    "metadata": {
      "original_file": "Expresul_Ungheni_0007.html"
    }
  },
  {
    "title": "Gheorghe Petic a obținut câștig de cauză în primă instanță. Statul este obligat să-i achite 2 milioane de lei",
    "content": "Fostul polițist de frontieră Gheorghe Petic a obținut câștig de cauză în primă instanță. Magistrata judecătoriei Chișinău, sediul Centru, Ecaterina Silivestru, a admis parțial cererea lui Petic și a pronunțat hotărârea prin care statul este obligat să-i achite acestuia un prejudiciu moral în sumă de 2 milioane de lei pentru condițiile inumane și degradante la care a fost supus fiind deținut în penitenciar. Totodată, alte peste 60 000 de lei vor fi încasate din buget drep prejuidiciu materipral și cheltuieli de judecată, scrie anticoruptie.md.\n\n„Se admite parțial cererea de chemare în judecată depusă de Gheorghe Petic către Ministerul Justiției privind repararea prejudiciului material și moral cauzat prin acțiuni ilicite ale organelor de urmărire penală, procuraturi și instanțele judecătorești. Se constată încălcarea dreptului la libertate și siguranță, interzicerea torturii și respectarea vieții private și familiei. Se încasează din contul bugetului de stat prin intemediul Ministerului Justiției suma de 36 022 lei pe motiv de prejudici material și suma de 27 000 lei – cheltuieli de asistență juridică. Se încasează din bugetul de stat prin intermediul Ministerului Justiției în beneficiul lui Gheorghe Petic suma de 2 000 000 lei drept compensarea prejudiciului moral pentru încălcarea drepturilor fundamentale garantate de Convenția pentru repararea drepturilor omului și libertăților fundamentale. În rest cerințele lui Gheorghe Petic se resping”, a menționat judecătoarea Ecaterina Silivestru.\n\nDupă pronunțarea hotărârii, Petic a precizat că urmează să consulte avocata sa pentru a stabili dacă vor contesta sau nu hotărârea primei instanțe la Curtea de Apel.\n\nPrecizăm că examinarea în prima instanță a început în aprilie 2022. În total au avut loc nouă ședințe în care Gheorghe Petic împreună cu avocata sa au prezentat patru volume de probe „despre cum justiția a comis o crimă, dar si despre condițiile degradante și inumane”. Suma percepută de Petic pentru prejudicii morale și materiale este de 6 milioane de lei.\n\nGheorghe Petic a fost reținut la 12 octombrie 2018, după ce la Centrul Unic 112 a sunat, la ora 14:50, o locuitoare a municipiului Ungheni, care a reclamat că a fost agresată fizic și violată în propriul apartament.\n\nPetic a fost ţinut în arest preventiv timp de 9 luni într-o închisoare de maximă securitate, la Rezina, acolo unde sunt deţinuţi şi cei condamnaţi pe viaţă. Judecătoria Orhei l-a achitat pe Gheorghe Petic în noiembrie 2021, după ce procurorii și-au retras acuzaţiile, iar pretinsa victimă a recunoscut în instanţă că a fost plătită ca să facă declaraţii false.",
    "metadata": {
      "original_file": "Expresul_Ungheni_0142.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0094.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0217.html"
    }
  },
  {
    "title": "Mai multe destinații turistice din raionul Ungheni au fost incluse într-o aplicație internațională",
    "content": "Mai multe destinații turistice din raionul Ungheni au fost incluse într-o aplicație internațională. Destinații precum Catedrala ”Sfântul Alexandru Nevski”, Gara Feroviară Internațională, Muzeul de Istorie și Etnografie, Podul feroviar peste Prut, cimitirul evreiesc din Sculeni, Rezervația Naturală ”Plaiul Fagului” de la Rădenii Vechi, mozaicul din Măcărești, cupola din apropierea satului Mircești, Movila Măgurii de la Țâghira dar și multe alte destinații și obiective turistice se află în aplicația „SmartGuide” care are peste 500 000 de utilizatori.\n\nPotrivit sursei, locurile turistice din Republica Moldova au fost incluse în aplicația internațională „SmartGuide”, care va dezvolta și digitaliza oferta turistică a țării. În acest context, pe 31 octombrie a avut loc evenimentul de încheiere a proiectului privind implementarea aplicației.\n\n„Republica Moldova devine din ce în ce mai atractivă pentru turiștii străini, odată cu includerea țării noastre în această platformă internațională. Astfel, țara noastră se apropie de punctul în care își va ocupa locul binemeritat printre destinațiile de top din Europa de Est” , a specificat directorul interimar al Oficiului Național al Turismului, Valentin Ceban.\n\nÎn cadrul evenimentului au fost acordate premii bănești autorilor celor mai populare ghiduri. Astfel, au fost vizate destinații turistice din municipiile Chișinău, Cahul, Bălți, UTA Găgăuzia, Galeria Colecțiilor Petru Costin, raioanele Ialoveni, Soroca, Edineț, Cantemir și Ungheni.\n\nPotrivit ministerului, Republica Moldova a apărut ca destinație turistică în aplicația SmartGuide , iar cei 500 000 de utilizatori au acces la informație despre locațiile care merită să fie vizitate. Ghidul audio al Republicii Moldova a fost elaborat în cadrul proiectului „Managementul inteligent al destinaților și infrastructura de ghid digital inovator pentru dezvoltarea turismului durabil în Republica Moldova.",
    "metadata": {
      "original_file": "Expresul_Ungheni_0284.html"
    }
  },
  {
    "title": "Bugetul asigurărilor sociale de stat pentru 2025, votat de Parlament",
    "content": "Pensiile și alte prestații sociale se prognozează a fi indexate de la 1 aprilie 2025 cu 6,1 %. Totodată, începând cu 1 mai, va fi majorată pensia minimă pentru limita de vârstă până la 3 300 de lei pentru persoanele care au realizat un stagiu complet de cotizare de 40 de ani. Pentru persoanele cu dizabilități pensia minimă se va majora până la 2 258 de lei. Parlamentul a aprobat în a doua lectură Legea bugetului asigurărilor sociale de stat pe anul viitor, transmite IPN.\n\nBugetul asigurărilor sociale de stat prevede majorări și la prestațiile sociale pentru familiile cu copii. Indemnizația unică la nașterea copilului va crește până la 21 350 de lei. Peste 72 000 de copii sub doi ani vor beneficia de indemnizație lunară de 1 000 de lei, indiferent dacă părinții sunt asigurați sau nu. De asemenea, părinții care sunt persoane asigurate beneficiază și de indemnizația lunară pentru creșterea copilului până la trei ani, suma fiind stabilită în funcție de salariul părintelui cu venituri mai mari.\n\nÎncepând cu 1 ianuarie se va majora cuantumul alocației lunare de stat pentru victimele reabilitate ale represiunilor politice. Și alocația lunară pentru veteranii de război va crește până la 1 610 lei.\n\nO altă prevedere vizează includerea perioadei concediului parțial plătit pentru îngrijirea copilului, în vechimea de muncă specială pentru militarii prin contract, precum și acordarea compensațiilor la energie sub formă de plată monetară pe baza unui nou mecanism de acordare a compensațiilor.\n\nPotrivit documentului, cheltuielile BASS sunt repartizate pe 10 subprograme, administrate de Casa Națională de Asigurări Sociale. Ponderea cea mai mare a cheltuielilor din BASS revine asigurării dreptului la pensie pentru limită de vârstă, constituind suma de 30,7 miliarde de lei, cu 6,7 % mai mult față de anul trecut.\n\nConform documentului, sunt prevăzute venituri totale în sumă de 46,51 miliarde de lei, cu о creștere de 8,7 % în raport cu veniturile aprobate pe anul 2024. Aceeași sumă de 46,51 miliarde de lei este prevăzută și la capitolul cheltuieli.",
    "metadata": {
      "original_file": "Unghiul_0352.html"
    }
  },
  {
    "title": "Liderul unei grupări criminale din Ungheni a fost reținut de oamenii legii pentru mită electorală",
    "content": "O femeie din localitatea Florițoaia Nouă a anunțat Inspectoratul de Poliție din Ungheni că a primit 1.500 de lei din partea liderului unei grupări criminale din cadrul organizației criminale „ȘOR”, pentru a vota un anumit candidat la alegerile prezidențiale și a opta pentru „NU” la referendum. Suspectul a fost reținut pentru 72 de ore.\n\nPolițiștii, sub conducerea Procuraturii raionului Ungheni, au descins cu percheziții autorizate la domiciliul și sediul liderului, un bărbat de 26 de ani.\n\nOamenii legii au depistat și ridicat mai multe probe pertinente cu privire la implicarea în săvârșirea infracțiunii de corupere: mijloace bănești, mai multe copii ale buletinelor de identitate ale cetățenilor, liste cu membri de partid și simpatizanți, pliante informative cu lozinci împotriva referendumului republican constituțional, mai multe cartele SIM, telefoane mobile, laptopuri și o tabletă cu informații relevante anchetei.\n\nAu fost depistate și liste cu observatori delegați atât în interiorul, cât și în adiacentul secțiilor de votare, care urmau să fie remunerați pentru influențarea opțiunii alegătorilor.\n\nPotrivit Poliției, a fost inițiată o cauză penală pentru corupere electorală, iar dacă vinovăția suspectului va fi demonstrată, acesta riscă amendă de până la 55 000 de lei sau închisoare de până la 5 ani.\n\nPolițiștii și procurorii din Ungheni continuă să investigheze cazul pentru stabilirea tuturor circumstanțelor.",
    "metadata": {
      "original_file": "Expresul_Ungheni_0050.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0186.html"
    }
  },
  {
    "title": "Arta săpunului - pasiunea parfumată a unei unghenence",
    "content": "O tânără din Ungheni a dezvoltat o pasiune parfumată, colorată și unică în felul ei. Este vorba de Elena Secrieru, învățătoare la Liceul „Gheorghe Asachi” din Ungheni, care crează săpunuri naturale, combinând armonios aromele, culorile și formele.\n\nTânăra confecționează săpunuri din diverse forme și diferite mărimi, de la săpunuri destinate utilizării zilnice, până la cele pentru evenimente, cum ar fi mărturiile de botez și nuntă. Prețul acestora variază de la 15 de lei până la 300 de lei, în funcție de complexitate și dimensiune.\n\nElena Secrieru spune că utilizează în procesul de fabricarea a săpunului doar ingrediente naturale, cum ar fi baza de săpun (fiind unul din ingredientele esențial pentru obținerea săpunurilor personalizate unice), uleiuri esențiale și pigment de culoare lichidă non-toxică. Deși are mai puțin de un an de când se ocupă de crearea săpunului natural, Elena a reușit să cucerească iubitorii de hand-made.\n\nRecent, la filiala numărul 4 a Bibliotecii Publice Raionale „Dimitrie Cantemir” din Ungheni, Elena Secrieru a realizat și primul ei master-class de confecționare a săpunurilor naturale personalizate, la care au participat o parte din colegele de serviciu. A fost primul ei master-class. „Pe viitor, îmi doresc să realizez astfel de ateliere cu copiii sau, de ce nu, chiar și cu maturii, pentru că îmi place să împărtășesc din experiența mea și cu alții” a spus Elena.\n\nBaza de săpun, formele de silicon, cântarul electronic, uleiurile esențiale și culorile – au fost principalele ingrediente și instrumente utilizate în procesul de lucru.\n\nFiecare dintre particopante și-a cântărit cantitatea de săpun solid pentru forma pe care și-au ales-o, au turnat picăturile de ulei esențial și și-au ales culoarea dorită. După proces, formele au fost date la rece.\n\n„Sunt foarte încântată să particip la acest master – class, o susțin mereu pe Elena în ceea ce face, îi ofer sfaturi în privința oformării compozițiilor, a culorilor potrivite, ce e de prisos și ce trebuie să mai adauge…”, spune colega ei, Viorica Burungiu. „Apreciem munca pe care o face, mai ales că depune mult timp și efort. A vrut să ne demonstreze și nouă, prin realizarea acestui atelier că, lucrurile frumoase se fac cu multă răbdare și efort. Și astăzi noi, ce prezenți, ne-am convins de acest lucru”, o completează o altă colegă, participantă la atelier, Ana Pogîlă.\n\nȘi Aliona Lupu a declarat că atelierul i s-a părut unul destul de interesant și deosebit, dar și foarte aromat. „Când am auzit despre desfășurarea unui atelier de creare a săpunului am fost motivată să vin să văd cum se realizează, pentru că admir astfel de produse”, a spus ea.\n\nLa finalul atelierului, toate participantele s-au ales și cu un cadou din partea Elenei – săpunul creat de ele însele.\n\nElena Secrieru a învățat secretele creării unui săpun, înscriindu-se la cursuri online de realizare a acestora. „Am prins îndemânarea din start, ceea ce mi-a permis să și vând primele mele săpunuri. Toate investițiile provenite din vânzarea săpunurilor, le-am investit în materiale”, conchide tânăra.\n\nP.S. Cei care vor să vadă articolele confecționate de Elena, poate să intre pe pagina de Facebook: Arta săpunului .",
    "metadata": {
      "original_file": "Expresul_Ungheni_0400.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0539.html"
    }
  },
  {
    "title": "Înscrierea la grădinițele din Ungheni a devenit mai accesibilă. A fost lansată platforma „E-gradinița Ungheni”",
    "content": "Încă un pas spre digitalizare și transformarea Ungheniului într-un oraș inteligent (SMART). Recent, a fost lansată platforma „E-gradinița Ungheni”, care vine în ajutorul părinților cu preșcolari.\n\nCei interesați pot găsi aici informații utile despre fiecare dintre cele șapte grădinițe din municipiul Ungheni. Începând cu 1 iunie, și cererile pentru înscrierea copiilor la grădiniță se depun pe această platformă. Este un exercițiu simplu, accesibil pentru oricine.\n\nAdresa platformei: egradinita.ungheni.md . Pentru înregistrarea copilului la grădinița dorită, se accesează „Informații utile”, apoi „Ghid”, fiind urmate etapele descrise în acel ghid. Aici, pe platforma „E-gradinița Ungheni” pot fi găsite datele despre numărul copiilor înscriși în fiecare grădiniță sau al locurilor vacante.\n\nPână nu demult, pentru a-și înscrie copilul la grădiniță, părinții trebuiau să expedieze un set de acte prin email la Primărie. Toate actele erau procesate, analizate de o comisie specială, după care se lua decizia de înscriere. Odată cu lansarea platformei E-gradinița lucrurile s-au simplificat cu mult.",
    "metadata": {
      "original_file": "Expresul_Ungheni_0115.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0493.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0169.html"
    }
  },
  {
    "title": "Echipament nou pentru elevii clasei de fotbal din Liceul “Mihai Eminescu”",
    "content": "Clasa de fotbal din cadrul Liceului Teoretic “Mihai Eminescu” a primit o donație de echipament sportiv. Acțiunea face parte din proiectul Federația Moldovenească de Fotbal (FMF) “Fotbal în Școli”.\n\nPotrivit reprezentanților FMF, Liceului Teoretic “Mihai Eminescu” a primit această donație fiindcă a întrunit toate condițiile și au aplicat la proiect. Cu această ocazie instiuția a fost vizitată de echipa FMF reprezentată de managerul proiectului, Valentin Chicu.\n\nÎn acest context, pe lângă echipamentul sportiv destinat clasei de fotbal, cei 28 elevi au avut parte și de surprize, în semn de încurajare de a practica fotbalul în continuare și de a dezvolta abilitățile sportive.\n\n”Acest echipament constituie una din acțiunile forului fotbalistic, în colaborare cu partenerii strategici, care au menirea să contribuie la îmbunătățirea calității educaționale a copiilor din aceste instituții, care au semnat contract de colaborare cu FMF pentru formarea claselor specializate de fotbal”, se menționează într-un comunicat.\n\nUn set conține 13 piese de echipament Jako : șorți (2 perechi), pantaloni (2 perechi), vestă (2 bucăți), tricouri (2 bucăți), vestă de ploaie, geacă de iarnă, jambieri, caciulă și rucsac. Setul portarului conține suplimentar vestă, pantaloni și mănuși de portar.\n\nÎn anul de studii 2022/23, încă 12 clase noi, vor beneficia de echipament sportiv din partea FMF, dintre care: 8 clase specializate din mun. Chișinău și 4 clase specializate din regiunile Taraclia, Cimișlia, Orhei și Ocnița. În total: 279 copii, 12 antrenori și 291 seturi.\n\nProiectul ”Fotbal în Școli” – Clase specializate prevede crearea claselor pe baza solicitărilor din partea instituțiilor de învățământ. Din 1 septembrie 2020 fiecare instituție de învățământ participantă la Proiectul ”Fotbal în Școli” – Clase Specializate a primit din partea FMF un set de inventar sportiv (20 mingi, sac pentru mingi, 20 conuri și 40 copete și 15 bavete de joc) pentru organizarea și sporirea calității antrenamentelor, iar fiecare elev din clasa sportivă va primi câte un set de echipament care include: un rucsac, echipament de vară, iarnă și de prezentare. În cadrul proiectului este prevăzut și un curs de instruire pentru antrenorii din instituțiile de învățământ. Clasele specializate de fotbal vor urma un program special cu antrenamente mai intensive, de 2 ori pe zi, cu o alimentare corectă și nutritivă pe parcursul zilei. Clasele vor fi mixte, formate din 25-30 de copii. Astfel, elevii, băieți și fete, din aceste clase vor beneficia de 10 ore de fotbal saptămânal în cadrul disciplinei „Fotbal”.\n\nLa moment sunt create 25 de clase specializate de fotbal din 17 instituții de învățământ din Republica Moldova. Fiecare clasă specializată are minim zece ore de fotbal săptămânal la disciplina fotbal.\n\nCrearea sistemului educațional de fotbal este una dintre prioritățile FMF pentru următorii ani, iar deviza noii Strategii de dezvoltare a Federației Moldovenești de Fotbal este ”Accentul pe copii”.",
    "metadata": {
      "original_file": "Expresul_Ungheni_0396.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0240.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0305.html"
    }
  },
  {
    "title": "Și-a bătut soția după ce l-a refuzat",
    "content": "O femeie din Ungheni se zbate între viață și moarte, după ce a încercat să o apere pe o tânără pe care concubinul său care ar fi încercat să o violeze. Incidentul a avut loc în noaptea de 9 -10 mai, într-o locuință din orașul Ungheni, scrie pulsmedia.md.\n\nÎn seara cu pricina, bărbatul de 29 de ani ar fi încercat să întrețină un raport sexual cu concubina de 24 ani, însă ultima l-ar fi refuzat, iar el a luat-o la pumni. Mama agresorului,o femeie în vârstă de 72 de ani, după ce a auzit gălăgie a sărit în ajutorul tinerei, însă s-a ales și ea cu mai mulți pumni în cap din partea agresorului până când a căzut la podea și și-a pierdut cunoștința, iar individul a continuat să-și bată concubina.\n\nÎn urma loviturilor femeia de 72 de ani s-a ales cu multiple traumatisme și a fost transportată la Spitalul raional Ungheni, unde a fost internată în stare gravă, iar agresorul a fost reținut pentru 72 de ore.",
    "metadata": {
      "original_file": "Expresul_Ungheni_0379.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0542.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0112.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0407.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0057.html"
    }
  },
  {
    "title": "Un grup de elevi din municipiul Ungheni a fost în vizită la postul vamal Sculeni",
    "content": "Un grup de elevi ai claselor X-XII-a care-și fac studiile la Liceul Teoretic „Vasile Alecsandri” și Liceul Teoretic „Mihai Eminescu” din municipiul Ungheni au vizitat postul vamal de frontieră Sculeni, recent renovat și modernizat conform standardelor europene, scriu reprezentanții Serviciului Vamal al Republici Moldova.\n\nFuncționarii Biroului vamal Centru împreună cu vameșii care activează în post au desfășurat un tur prin zona de control vamal, în care au relatat despre procesul de verificare a bunurilor transportate de persoane peste frontieră, precum și a loturilor comerciale.\n\nElevii au aflat lucruri noi despre atribuțiile funcționarului vamal și care este specificul activității acestora, precum și modalitatea de conlucrare cu celelalte instituții cu competențe de control la frontieră.\n\nTotodată, elevii au fost informați despre competențele Serviciului Vamal în ceea ce privește perceperea drepturilor de import/export, dar și responsabilitatea sporită a instituției vamale pentru încasarea în mărime deplină a taxelor, impozitelor şi a accizelor, care constituie o parte semnificativă a bugetului de stat.",
    "metadata": {
      "original_file": "Expresul_Ungheni_0181.html"
    }
  },
  {
    "title": "Un bărbat din Ungheni a fost condamnat la 15 ani de închisoare",
    "content": "Pe 4 octombrie curent, un bărbat în vârstă de 69 de ani din raionul Ungheni, a fost recunoscut vinovat de comiterea infracțiunii de omor intenționat săvârșit asupra unui membru de familie, stabilindu-i-se pedeapsa sub formă de închisoare pe un termen de 15 ani, cu executarea pedepsei în penitenciar de tip închis, sentința a fost dată de Judecătoria Ungheni.\n\nPotrivit învinuirii înaintate de către procurorii din cadrul Procuraturii raionului Ungheni, inculpatul, la data de 12 februarie 2023, aproximativ la orele 04:00, în timp ce se afla la domiciliul său din raionul Ungheni, unde locuia cu soția sa, în circumstanțe necunoscute, și-a sugrumat partenera de viață.\n\nConform versiunii lui, în noaptea comiterii crimei, el nu ar fi dormit cu victima în cameră și nu cunoaște nimic. A auzit strigăte, zgomote și când a venit în odaia unde se afla soția sa, a găsit-o deja moartă. A declarat că nu știe cine ar fi putut să o omoare. A menționat că a încercat să îi maseze gâtul crezând că așa o va salva, dar femeia era deja rece.\n\nSentința nu este definitivă și poate fi contestată cu apel în termen de 15 zile la Curtea de Apel Chișinău.\n\nNotă : Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Expresul_Ungheni_0302.html"
    }
  },
  {
    "title": "Italia se angajează să sprijine Moldova cu 40 de milioane de euro",
    "content": "Italia se angajează să sprijine Moldova în perioada 2024-2026 cu 40 de milioane de euro. Banii vor fi direcționați pentru agricultură, sănătate și eficiență energetică. Despre aceasta a menționat șefa statului, Maia Sandu, care a avut o convorbire telefonică cu Giorgia Meloni, președintele Consiliului Miniștrilor al Italiei, transmite IPN.\n\n„Obiectivul nostru este să creăm condiții mai bune de viață acasă, astfel încât moldovenii să nu fie nevoiți să plece, iar cei din diasporă să vrea să revină. Italia este un partener de încredere în acest proces de modernizare, angajându-se să ne sprijine între 2024 și 2026 cu 40 de milioane de euro pentru agricultură, sănătate și eficiență energeticăˮ, a precizat Maia Sandu.\n\nPreședintele Republicii Moldova a subliniat că legăturile dintre Moldova și Italia sunt puternice, în special datorită comunității mari de moldoveni din Italia, care contribuie la economiile ambelor țări. „Italia ne susține ferm pe drumul nostru european, iar moldovenii din Italia știu bine ce înseamnă să faci parte din această familie a păcii și prosperității. Toți moldovenii merită să fie parte a Uniunii Europeneˮ, a mai spus șefa statului.",
    "metadata": {
      "original_file": "Unghiul_0391.html"
    }
  },
  {
    "title": "La Ungheni, două containere de gunoi au ars în totalitate",
    "content": "Un nou caz de incendiere a platformelor de gunoi a fost înregistrat la Ungheni. În una din nopțile trecute, la platforma de pe strada Maria Cebotari 88 au ars două din cele trei containere pentru gunoiul menajer. Deocamdată, nu se cunoaște motivul. „Se presupune că cineva ar fi aruncat în container jăraticul de la sobă, fără să se gândească la consecințe.”, se arată într-o postare a instituției pe rețelele sociale.\n\nPrejudiciul adus întreprinderii AVE Ungheni este de peste 13 mii de lei. Poliția investighează cazul.\n\nÎn acest context, Primăria municipiului Ungheni vine cu un îndemn către Ungheni: „Fiți prudenți, aveți grijă de bunurile publice. Nu aruncați în containere obiecte inflamabile, care pot provoca incendii. Nu aruncați obiecte cu o umiditate sporită, care îngheață și duc la deteriorarea containerelor.”",
    "metadata": {
      "original_file": "Expresul_Ungheni_0247.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0145.html"
    }
  },
  {
    "title": "Foto / O nouă ediție, cea de-a doua, a Sărbătorii Sânzienelor s-a desfășurat la Semeni",
    "content": "Pe data de 7 iulie, atunci când creștinii ortodocși sărbătoresc Nașterea Sfântului Ioan Botezătorul, denumită în popor și Sânziene, satul Semeni a îmbrăcat straie de sărbătoare. Aici a avut loc cea de-a două ediție a sărbătorii „La Semeni de Sânziene, hramul nostru de vremuri”.\n\nDe notat că anul trecut, prima ediție a fost desfășurată în centrul satului, anul acesta însă organizatorii au dorit să schimbe locația. „Cândva, de Sânziene se sărbătorea hramul satului Semeni și ne-am propus, ca și în acest an, să continuăm tradiția prin organizarea acestui eveniment. A doua ediție, într-adevăr, ne-am dorit să o realizăm diferit. Am făcut un grup de lucru, unde s-a decis ca să fie desfășurată cea de-a doua ediție anume aici. Locația Căminului Cultural este una destul de bună din punct de vedere al amplasării. Respectiv, am invitat Formațiuni Folclorice din alte localități – Mănoilești, Mânzătești, Cetireni. Pentru anul următor, ne propunem să desfășurăm această sărbătoare în cu totul altă locație, mai pitorească și ne vom strădui să aducem ceva nou și deosebit față de edițiile anterioare”, explică Vasile Gaviuc, primarul comunei Zagarancea.\n\nEvenimentul a fost deschis de către alaiul formațiilor folclorice din unele localitătăți ale raionului Ungheni, alături de gazde, instituții de învățământ și a culminat cu „Dansul Sânzienilor”, fiind prezentat de membrele ansamblului vocal „Smărăndițele” din satul Semeni.\n\nParfumul florilor de sânziene adunat în coșuri sau purtat în formă de cunună pe capul fetelor și femeilor, a învăluit curtea Căminului Cultural din Semeni, unde s-au adunat laolaltă, localnici, invitați și formații folclorice, dar și interpeți de muzică populară care, prin programul lor artistic, au creat buna dispoziție a tuturor.\n\nMembrele din Grupul de sprijin reciproc format în cadrul proiectului „Îmbunătățirea participării a persoanelor în etate din Moldova prin dezvoltarea comunităților prietenoase vârstnicilor” au pregătit plăcinte cu diverse umpluturi, sarmale, tradiționala plachie, cornulețe și alte gustoșenii. Toți cei prezenți au putut să se delecteze cu o porție de sarmale și au fost invitați să guste din plăcintele pregătite cu mult drag pentru toți cei prezenți.\n\nEntuziasmul și bucuria s-au simțit în rândul localnicilor, mulți dintre ei au menționat că sărbătoarea este o oportunitate de a se întâlni și de a socializa, dar și de a păstra vii tradițiile satului. „E foarte bine organizat, lume multă, frumoasă, veselie, bucate tradiționale. Pe timpuri, în această zi se sărbătorea hramul localității. De acasă am auzit muzica și am decis să ies din casă, cu toate că temperaturile sunt foarte ridicate, însă nu am putut să rămân indiferentă, așa că am profitat de ocazie să fiu prezentă. Anume la astfel de evenimente mai avem ocazia să ne mai vedem, să ne întâlnim, să discutăm”, spune Maria Sanduleac, localnică.\n\nDe menționat că sărbătoarea „La Semeni de Sânziene, hramul nostru de pe vremuri” a fost organizată de primăria comunei Zagarancea, în componența căreia intră și satul Semeni, în parteneriat cu Căminul Cultural Semeni, Ansamblul Folcloric „Siminoc”, agenți economici, dar și instituțiile de învățământ din localitate.",
    "metadata": {
      "original_file": "Expresul_Ungheni_0093.html"
    }
  },
  {
    "title": "Construcția podului peste râul Prut de la Ungheni este tot mai aproape de start",
    "content": "Irinel Ionel Scrioșteanu, secretar de stat în cadrul Ministerului Transporturilor de la București, a anunțat că în luna iunie a acestui an va fi semnat contractul pentru construcția podului peste râul Prut, la Ungheni. Acesta este parte din Autostrada A8, care va face legătura între România și Republica Moldova, scrie jurnaltv.md.\n\n„Având în vedere faptul că licitația privind atribuirea contractului de proiectare și licitație este în faza finală, urmând ca până la sfârșitul acestei luni să aibă loc desemnarea câștigătorului și, ulterior, semnarea contractului de proiectare și execuție în luna iunie, este necesară o ordonare a tuturor instituțiilor implicate și a autorităților locale de pe ambele maluri ale Prutului, în așa fel încât accesul în perioada de proiectare, dar și organizarea de șantier să se facă într-un cadru optim.\n\nDe asemenea, este necesar și ca Republica Moldova să demareze lucrările de conectare a podului la infrastructura existentă, pentru a se putea folosi această infrastructură imediat ce finalizăm lucrările aferente podului, precum și continuarea discuțiilor cu toate autoritățile implicate în desfășurarea activității într-un punct de trecere a frontierei”, a menționat secretarul de stat al Ministerului Transporturilor din România.\n\nEl a mai adăugat că pe moment continuă discuțiile pentru construirea unui singur punct vamal pe teritoriul României, în care să își desfășoare activitatea autoritățile ambelor țări.\n\nPodul peste Prut de la Ungheni face parte din proiectul Autostrăzii A8 și va avea și punct de trecere a frontierei, care va interconecta infrastructurile rutiere între ambele state: Autostrada Târgu Mureș – Iași – Ungheni – frontiera de stat (pe teritoriul României) și Drumul național R1 Chișinău – Ungheni – frontiera cu România (pe teritoriul Republicii Moldova).\n\nPrincipalele caracteristici prevăzute sunt: 261,20 m lungime pod nou peste Prut; 2 benzi pe sens + trotuare; 13 m lățime pod nou (Etapa I) + 11,25 m (Etapa II); 8 m lățime parte carosabilă; 1 km lungime traseu; punct de control de trecere a frontierei, care va fi dotat cu parcări pentru autovehicule mari, autoturisme și spatii închise destinate verificării amănunțite a autoturismelor și tirurilor\n\nDurata contractului va fi de 24 luni, din care 6 luni pentru proiectare și 18 luni pentru execuție, iar sursa de finanțare este asigurată din fonduri europene nerambursabile, în valoare de peste 156 milioane lei, fără TVA, prin Mecanismul pentru Interconectarea Europei CEF.\n\n„Mă bucură faptul că avem o foarte bună colaborare cu reprezentanții omologi ai ministerului care se ocupă de transporturi în Republica Moldova și îi asigur pe partenerii noștri de tot sprijinul nostru în vederea îmbunătățirii calității infrastructurii și serviciilor de transport, mai ales în aceste momente grele, având în vedere războiul de la granița cu Ucraina”, a mai spus secretarul de stat român.",
    "metadata": {
      "original_file": "Expresul_Ungheni_0139.html"
    }
  },
  {
    "title": "Se ieftinște Cartea Verde",
    "content": "Certificatul de asigurare „Carte Verde”, obligatorie pentru șoferii care pleacă peste hotare, se ieftinește. Potrivit deputatului Radu Marian, ieftinirea se datorează intrării în vigoare a Legii privind liberalizarea parțială a pieței asigurărilor, transmite IPN.\n\nParlamentarul prezintă un exemplu de reducere a costului de la aproximativ 700 de lei anul trecut pentru o poliță cu valabilitate de 15 zile, la 433 de lei în acest an.\n\n„Costul acest tip de poliță variază de la caz la caz (în funcție de automobil, istoria accidentelor etc). Verificați site-urile companiilor de asigurări și aplicațiile de asigurări, pentru a vedea cât ar costa Cartea Verde în cazul dumneavoastră”, recomandă Radu Marian.\n\nDin 1 ianuarie 2025, certificatul de asigurare „Carte Verde” poate fi prezentat în format digital, fără a mai fi obligatoriu suportul de hârtie. Astfel, conducătorii automobilelor înmatriculate în Republica Moldova pot călători în afara țării, în majoritatea statelor membre ale sistemului „Carte Verde”, doar cu certificatul digital. Certificatele eliberate până la 1 noiembrie 2024, în format tipărit, rămân valabile pe întreaga perioadă specificată.\n\nCertificatul de asigurare „Carte Verde” este un document internațional de asigurare auto care atestă că vehiculul deținut de conducătorul auto este acoperit de asigurare de răspundere civilă auto obligatorie (RCA externă) atunci când circulă în afara țării de origine.",
    "metadata": {
      "original_file": "Unghiul_0515.html"
    }
  },
  {
    "title": "Compensația pentru transport va fi stabilită din oficiu",
    "content": "Procedura de stabilire și achitare a compensației pentru serviciile de transport se va efectua fără deplasarea și prezența fizică a solicitanților, precum și fără necesitatea prezentării documentelor justificative. Ministerul Muncii și Protecției Sociale propune ca procedura de stabilire și achitare a compensației respective să presupună mecanisme automatizate, transmite IPN.\n\nDe compensație pentru serviciile de transport beneficiază circa 120 de mii de persoane cu dizabilități. Mărimea compensației pentru persoanele cu dizabilități accentuate, pentru un trimestru, constituie 240 de lei, pentru persoanele cu dizabilități severe și copiii cu dizabilități în vârstă de până la 18 ani – constituie 480 de lei, care include și compensația pentru persoanele care le însoțesc pe acestea.\n\nSuplimentar la mărimile compensației menționate, persoanele cu dizabilități locomotorii (inclusiv copiii cu dizabilități locomotorii în vârstă de până la 18 ani) beneficiază trimestrial, de un supliment în mărime de 270 de lei.\n\nPlata prestației respective, actualmente se efectuează de către prestatorul de servicii de plată conform listelor perfectate de structurile teritoriale de asistență socială, în baza documentelor prezentate de către solicitantul prestației.",
    "metadata": {
      "original_file": "Unghiul_0000.html"
    }
  },
  {
    "title": "În școlile cu o singură clasă liceală va fi aplicat profilul general de studiu",
    "content": "Elevii din instituțiile de învățământ care au o singură clasă liceală nu vor mai alege între profilul umanist și cel real. Va fi un profil general de studiu, care a fost recent introdus în Codul Educației, transmite IPN.\n\nMinisterul Educației și Cercetării precizează că măsura este necesară pentru a avea o distribuție mai echilibrată a orelor între obiectele de profil, în așa fel încât, la absolvire, elevii să poată merge la facultăți cu diferite specialități. Această inițiativă vine în contextul în care aproximativ o treime dintre liceele din țară au o singură clasă de liceu.\n\n„Este esențial să răspundem nevoilor societății și economiei, care cer ingineri, biologi, chimiști și fizicieni. Prin urmare, propunem acest profil general pentru școlile cu o singură clasă, astfel încât să asigurăm o distribuție mai echilibrată a orelor între disciplinele umanistice și cele reale. Scopul este de a oferi elevilor o gamă mai largă de oportunități la absolvirea liceului, pregătindu-i adecvat pentru programe precum IT sau inginerie la Universitatea Tehnică și alte instituții de învățământ superior”, a adăugat ministrul Dan Perciun.\n\nPână la modificări, Codul Educației prevedea că învățământul liceal se organizează cu filieră teoretică, cu profilurile umanist și real. În cazul filierei vocaționale, profilurile sunt: arte, de sport, teologic și militar.",
    "metadata": {
      "original_file": "Unghiul_0450.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0283.html"
    }
  },
  {
    "title": "Localitatea Zagarancea a devenit pentru o zi teren de antrenamente",
    "content": "Ieri, 28 iunie 2023 în localitatea Zagarancea din raionul Ungheni au fost desfășurate aplicații tactice de teren, cu implicarea forțelor și mijloacelor de intervenție din Republica Moldova și România. Astfel, Inspectoratul General pentru Situații de Urgență a participat la Exercițiul internațional de tip combinat „PRUT-2023”.\n\nPotrivit scenariului, pe teritoriul Republicii Moldova, la trecerea căii ferate din vecinătatea localității Zagarancea, s-a produs un accident de circulație, cu implicarea unui tren marfar, care transporta substanțe periculoase. Conform datelor înregistrate, un microbuz s-a tamponat cu două autoturisme, staționate la trecerea căii ferate, iar ulterior s-a inversat accidentând trenul. Accidentul a provocat scurgeri ale substanțelor toxice transportate de tren, dar și un incendiu la un vagon al trenului afectat. De asemenea, în urma accidentului mai multe persoane au rămas încarcerate în fiarele autoturismelor avariate.\n\nTotodată, conform situației tactice simulate, la 1 km distanță de la accident s-a prăbușit clădirea Gării feroviare, unde s-au înregistrat scurgeri de gaze, iar mai multe persoane au rămas prinse sub dărâmături. În acest sens, Republica Moldova a solicitat asistența României, în vederea lichidării consecințelor situațiilor excepționale produse. La fața locului, echipele specializate ale serviciilor de urgență din Republica Moldova și România au efectuat în comun lucrări de descarcerare, salvare-deblocare a sinistraților de sub dărâmături, iar medicii și paramedicii SMURD au acordat primul ajutor medical calificat persoanelor rănite.\n\nSalvatorii au efectuat acțiuni de salvarea a persoanelor de la înălțime, care au rămas blocate pe turnul de păstrare a cimentului, aflat pe teritoriul gării feroviare. Mai mult, pompierii au stins flăcările care au afectat vagoanele trenului afectat, iar echipele destinate lichidării consecințelor accidentelor CBRN au efectuat cercetări radioactive ale terenului, au delimitat și au marcat zonele contaminate, ulterior fiind întreprinse măsuri de decontaminare a sectoarelor esențiale pentru desfășurarea misiunilor de intervenție. Astfel de aplicații tactice de teren, urmează a fi desfășurate de forțele comune și pe data de 29 iunie, pe teritoriul Românei, acestea fiind parte componentă a Exercițiului „PRUT-2023”.\n\nExercițiului internațional de tip combinat „PRUT-2023” se desfășoară în perioada 26 – 30 iunie 2023, având drept scop exersarea procedurilor existente în reacționarea optimă și intervenția comună în situații excepționale în zona transfrontalieră, cu acordarea asistenței medicale de urgență și a procedurilor asociate, precum și antrenarea angajaților din cadrul structurilor implicate. Exercițiul internațional de tip combinat „PRUT-2023” este organizat în cadrul Proiectului Transfrontalier SMURD-2, fiind finanțat de Uniunea Europeană, cu un buget în valoare de 3,5 milioane de euro.",
    "metadata": {
      "original_file": "Expresul_Ungheni_0355.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0329.html"
    }
  },
  {
    "title": "Tatiana Babin: „Într-un fel, eu cred că oamenii de cultură sunt și ei, până la urmă, niște medici, doar că de suflete”",
    "content": "Lucrează la Secția Cultură și Turism de 17 ani și este mereu apreciată de către colegi pentru spiritul său de observație, energia debordantă și creativitatea de care dă dovadă. De 10 ani este regizoarea teatrului „Vlădenii”, din satul Pîrlița, care în luna martie urmează să împlinească 30 de ani de la fondare. A fost o perioadă plecată în Belgia, dar nu a putut sta departe nici acolo de ceea ce înseamnă cultură, realizând și acolo spectacole pentru copiii din diasporă.\n\nEste vorba de Tatiana Babin, specialistă cultură la Secția Cultură și Turism Ungheni. Mama ei foarte mult și-a dorit ca fiica ei să devină medic, însă Tatiana a crezut că alta e chemarea ei – cultura, mai ales că ambii părinți au lucrat în acest domeniu. Pasiunea pentru artă a moștenit-o, mai mult, de la tatăl ei, care era mecanic de cinema. „Într-un fel, eu cred că oamenii de cultură sunt și ei, până la urmă, niște medici, doar că de suflete.”, recunoaște ea.\n\nTatiana își amintește că de mică avea înclinații spre regie. Îi plăcea să alcătuiască programe artistice pentru oaspeții care veneau la părinții ei. Tot ea era cea care care dădea indicații surorii mai mici despre poziția corpului, intonație și alte momente organizatorice atunci când se jucau împreună. Apoi, la școală fiind, se implica în toate activitățile artistice. A frecventat și cercul folcloric din cadrul școlii, fiind la compartimentul cântece de leagăn pentru copii. „De mică, eu eram actrița școlii”, își amintește Tatiana.\n\nȘi toată această pasiunea pentru artă a motivat-o pe Tatiana Babin să se înscrie și să absolve Academia de Muzică, Teatru și Arte Plastice. Dintotdeauna s-a visat actriță, dar la facultatea de actorie așa și nu a avut curajul să se înscrie. În schimb acum, de fiecare dată când are ocazia, urcă pe scenă și intră în pielea personajelor pe care le reprezintă. A interpretat zeci de personaje și se regăsește în fiecare dintre ele. Uită de emoții, uită de probleme și urcă pe scenă – acolo unde a visat mereu să ajungă.\n\nNu regretă nici pentru o clipă de drumul pe care și l-a ales în viață. Consideră că fiecare om își are misiunea sa pe acest pământ și fiecare și-o îndeplinește cum consideră că e mai bine. Pentru Tatiana Babin, ceea ce era o pasiune în copilărie, cu timpul a devenit profesie. Colegii de breaslă o descriu pe Tatiana Babin ca fiind o persoană pozitivă, energică, optimistă și talentată.\n\n„Eu mă consider cea mai norocoasă, pentru că o am pe Tatiana în calitate de colegă de birou. Ea este omul emoțiilor. Are un spirit de observație extraordinar, energie debordantă și foarte multă creativitate. Este o persoană pozitivă, creativă și cu multă inițiativă.”, spune Galina Moraru, colega de serviciu a Tatianei Babin.\n\n„Împreună cu Tatiana Babin și Galina Moraru formăm o echipă foarte bună, care ne completăm reciproc.”, spune și Vadim Pîslaru, șeful Secției Cultură și Turism.\n\nPe 15 ianuarie, a fost sărbătorită Ziua Culturii. Cu acest prilej, Tatiana Babin, a fost protagonista activității organizate de Biblioteca Publică Raională „Dimitrie Cantemir” din Ungheni, în cadrul servicului de bibliotecă „Oameni de lângă noi”.",
    "metadata": {
      "original_file": "Expresul_Ungheni_0210.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0503.html"
    }
  },
  {
    "title": "O zi a ușilor deschise a fost organizată la Clubul Vârstnicilor din Ungheni",
    "content": "Un număr mare de beneficiari și-au dat întâlnire la Clubul Vârstnicilor din Ungheni, la o discuție despre rezultatele activităților care se desfășoară, dar și despre planurile de viitor.\n\n„Îmi doresc foarte mult ca în cadrul acestui centru, persoanele de vârsta a doua să fie active, antrenate în diverse activități și să se simtă pline de viață. Aici facem sport, suntem implicați în diferite activități culturale, cântăm, purtăm discuții. Pe parcurs vom organiza ateliere de artizanat, jocuri intelectuale, însă avem mare nevoie de susținerea administrației publice și a partenerilor. Pot spune că suntem un grup foarte activ, care ne străduim să participăm și să ne implicăm în diferite activități ce au loc atât în oraș, cât și în raion”, a menționat Rodica Guțu, coordonatoarea clubului.\n\nDe menționat că, clubul respectiv promovează activismul civic în rândul seniorilor. „Dacă anterior, un accent mare se punea pe tineri, acum ne străduim să implicăm mult mai mult persoanele în vârstă. Persoanele în etate au o experiență de viață valoroasă și pot oferi sfaturi și soluții pentru problemele comunității”, mai spune Rodica Guțu.\n\nÎn activitățile centrului sunt implicați și tinerii. Ei vin frecvent pentru a învăța persoanele în etate cum să se folosească de anumite aplicații pe telefonul mobil. „În ultimii ani, tehnologia este foarte avansată, iar seniorii nu pot ține pasul cu aceste dezvoltări. Pot spune că vârstnicii care au participat în cadrul proiectului de digitalizare, au fost foarte activi, au depus într-adevăr o muncă enormă pentru a înțelege și a memora unele funcții. Pe parcurs, au înregistrat și rezultate deosebite, ușurându-și stilul de viață”, remarcă Denis Bodru, voluntar.\n\nPrezent la eveniment a fost și Vitalie Vrabie, primarul municipiului Ungheni care a discutat cu beneficiarii și despre deschiderea unei cantine sociale. Trebuie să înțelegem că în comunitățile noastre se află anumite categorii de oameni care sunt mai vulnerabili decât alții. Vorbim despre oamenii care ajung la o vârstă mai înaintată și din varii motive, fie de sănătate, de singurătate sau și-a pierdut locul de muncă deoarece vârsta nu-i mai permite. Era nevoie să reușim să dezvoltăm o infrastructură adecvată de care să beneficieze și această categorie de persoane. Totuși, înțeleg că pentru numărul de beneficiari care vin la club, spațiul nu este suficient, însă cu siguranță, vom găsi soluția de a extinde spațiul. Vă încurajez să fiți cât mai activi și să participați la toate activitățile propuse”, a menționat el.\n\nElena Lupan este instructoare de sport și de 3 luni de zile antrenează beneficiarii clubului. „În sala de sport amenajată cu mare drag vin și facem mișcare cu seniorii noștri, care sunt foarte activi și fac diferite exerciții pentru a îmbătrâni cât mai frumos și sănătos. Sunt foarte fericită de fiecare dată când facem sport, mai ales că îi văd pe ei atât de dornici și implicați”, spune ea.\n\nRaisa Pînzaru este printre primele beneficiare ale clubului. Ea menționează că anume aici a găsit o echipă de oameni bravi, care îi ajută să treacă cu bine peste greutățile cotidiene. Se bucură de instruirile pe care le primește de la tinerii voluntari în domeniul digitalizării și frecventează cu plăcere orele de sport. Iar Tamara Cojocaru este nou venită. În cadrul clubului este de abia de o lună, însă a reușit să se integreze și să se implice în orice activitate propusă. „Recunosc, la început am venit doar din curiozitate. Auzisem că se deschisese un astfel de club, dar nu prea mi-a stârnit mare interes. Inițial, am venit doar să văd, ca să ajung să nu ratez nici o activitate care se desfășoară aici. Am găsit o comunitate de oameni cu care mă simt bine și chiar îmi trăiesc timpul liber frumos. Vreau ca anii să îi petrec într-o stare de bine, prin participarea la diverse activități de cunoaștere, de comunicare, de instruire, de sport. Chiar mă bucur că am avut îndrăzneala să mă apropii de acest centru și să beneficiez de toate activitățile propuse”, spune ea.\n\nAmintim că Clubul Vârstnicilor a fost oficial inaugurat la sfârșitul lunii martie, iar deschiderea acestuia a posibil datorită parteneriatului dintre Fondul Națiunilor Unite pentru Populație (UNFPA), Ministerul Muncii și Protecției Sociale, Guvernele Marii Britanii și Japoniei, HelpAge International, Autoritatea Publică Locală – toate unite în angajamentul lor de a împuternici persoanele în vârstă să prospere, să fie active și să aibă vieți împlinite.",
    "metadata": {
      "original_file": "Expresul_Ungheni_0085.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0153.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0446.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0016.html"
    }
  },
  {
    "title": "Foto/ Locuitorii din Mănoilești la dialog cu Maia Sandu, președinta Republicii Moldova",
    "content": "Locuitorii din comuna Mănoilești și satele din jur s-au adunat la gimnaziul din satul cu același nume, pentru a discuta față în față, cu președinta țării, Maia Sandu. „În pofida vremii toride, acest lucru nu i-a împiedicat pe cetățeni să vină, în număr mare, la discuții ca să-și spună păsul, dar și să aprecieze schimbările din satele lor”, a menționat Maia Sandu.\n\nValentina Grosu, primara comunei Mănoilești, a trecut în revistă câteva din proiectele care au fost implementate în ultimii ani, dar și despre cele care urmează. „În mare parte, sunt proiecte mici, care au fost implementate datorită Fundației Comunitare Ungheni, agenților economici, grupurilor de inițiativă și asociațiilor obștești din localitate, dar și cetățenilor care întotdeauna s-au implicat în soluționarea problemelor și au demonstrat că, având resurse financiare modeste, s-au putut realiza lucruri mari. De asemenea, am fost printre beneficiarii programului Satul European, datorită căruia am elaborat planul urbanistic. Iar în „Satul European Expres” vom reabilita terenul de sport din centrul satului. Suntem în curs de implementare a unui proiect foarte important „Modernizarea infrastructurii locale pentru dezvoltarea economică” din fonduri europene”, a mai adăugat ea.\n\nPe lângă reușite, totuși, comunitatea încă se confruntă cu o mulțime de neajunsuri și probleme, la care se caută în permanență soluții. „Noi, cetățenii comunei Mănoilești, suntem deschiși și ne dorim ca localitatea noastră să se dezvolte și să prospere”, a mai adăugat Valentina Grosu.\n\nÎn cadrul întâlnirii cu șefa statului, oamenii au vrut să audă răspunsuri la multe probleme ce sunt de actualitate în țara noastră. Cetățenii, prezenți în sală, i-au adresat președintei țării întrebări la nivel de comunitate, dar și naționale din diferite domenii, cum ar fi educație, justiție, social.\n\nDin satul Elizavetovca, un sat aflat în vecinătate cu Mănoilești, la întrevedere cu președinta țării, a venit și un pensionar, Ion Pîslaru. „Suntem onorați de prezența doamnei președintă, iar discuțiile au fost interesante. De asemenea, întrebările adresate de cetățeni către șefa statului au cuprins diferite probleme care-i macină pe locuitorii acestei țări. Pot spune că a fost o discuție minunată”, și-a exprimat punctul de vedere pensionarul după întâlnire.\n\nDe notat că, în componența comunei Mănoilești intră 4 localități (Vulpești, Mănoilești, Rezina, Novaia Nicolevca), cu o populație totală de 3462 de locuitori. „Cu toții ne dorim și avem speranța că satele noastre se vor dezvolta. Mai ales că, ne dorim să trăim într-o țară prosperă, într-o țară în care oamenii să aibă salarii decente, tinerii să-și dorească să rămână acasă, iar bătrânii, care ajung la o vârstă înaintată, să se poată odihni și să se trateze. Desigur că, trebuie implicarea tututor, ca în următorii ani, așa să fie”, a mai punctat la final primara de Mănoilești.\n\nÎn aceeași zi, Maia Sandu s-a întâlnit și cu cetățenii din comuna Negurenii Vechi, la întâlnire venind peste 200 de oameni. „Am vorbit despre faptul că avem încă mult de lucru ca să modernizăm localitățile, însă am pornit deja multe proiecte care dau rezultate”, a mai spus șefa statului, după care a mai adăugat: „Vizitând săptămânal satele noastre, întâlnesc oameni cu chipuri luminoase, care, în pofida greutăților, reușesc să pună umărul la îmbunătățirea calității vieții în comunitățile lor. Astfel de oameni, harnici și implicați, sunt cei care construiesc Europa zi de zi la ei acasă”.",
    "metadata": {
      "original_file": "Expresul_Ungheni_0343.html"
    }
  },
  {
    "title": "Eminescu să ne judece!",
    "content": "Acum 135 de ani, Mihai Eminescu, poetul națiunii române, poetul nepereche, ne-a lăsat o moștenire culturală impresionantă. Astăzi idealul său de a avea o țară reunită „într-adevăr românească” pare tot mai îndepărtat. Ce am moștenit noi astăzi de la Eminescu? Anual la 15 ianuarie se depun flori la bustul poetului, se rostesc fraze cu mare abstracție (ofelite și uitate în timp). Apoi zilnic auzim: noi suntem moldoveni, vorbim moldovenește fără cuvinte literare, chipurile promovăm un moldovenism modernizat. În esență e același moldovenism primitiv. Anume moldoveanul de la Botoșani, Mihai Eminescu, în 1871, 25 mai, a rostit la Congresul I al studenților români de la Putna celebra frază: „Suntem români și punctum”. Eminescu este un produs specific și necesar al momentului proiectat pe ecranul luminos și tragic al viitorului nostru.",
    "metadata": {
      "original_file": "Unghiul_0295.html"
    }
  },
  {
    "title": "Primăriile municipiilor Ungheni și Iași au încheiat un nou parteneriat",
    "content": "Primăria Ungheni (Republica Moldova) și Primăria Iași (România) au încheiat un parteneriat în vederea realizării proiectului „Măsuri educaționale și strategii comune de reziliență educațională pentru generațiile Alfa și Z”.\n\nUn acord în acest sens a fost semnat la Iași de primarul de Ungheni, Vitalie Vrabie, și primarul de Iași Mihai Chirică.\n\nBugetul total al proiectului este de peste 555 de mii de euro, precizează Primăria Ungheni.\n\nÎn cadrul proiectului, Primăria Ungheni își propune să doteze cu instrumentar şi aparatură medicală cabinetele medicale din cele șapte grădinițe din localitate. Primăria Iași, la rândul său, vrea să doteze cu cele necesare șase cabinete medicale școlare.\n\nLa evenimentul de semnare a acordului respectiv, și primarul de Ungheni, Vitalie Vrabie, și primarul de Iași, Mihai Chirica, au reiterat dorința de a realiza împreună cât mai multe proiecte, în mod special în ceea ce ține de cultură și educație.\n\nProiectul a fost depus pentru finanțare în cadrul Programului Interreg NEXT România – Republica Moldova 2021-2027. În câteva luni se va cunoaște dacă a fost acceptată finanțarea acestuia.",
    "metadata": {
      "original_file": "Expresul_Ungheni_0206.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0104.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0554.html"
    }
  },
  {
    "title": "Vicepremierul Vladimir Bolea s-a întâlnit cu agricultorii din raionul Ungheni, pentru a discuta problemele sectorului agricol",
    "content": "În cel mai scurt timp, la Ministerul Agriculturii va fi creat un consiliu economic, care va include 37 de agricultori din întreaga țară, inclusiv din Ungheni. „Acest consiliu va avea rolul de a prelua controlul asupra ramurii agricole și de a facilita consultanța și luarea deciziilor eficiente pentru dezvoltarea sectorului agricol, care se confruntă în prezent cu dificultăți semnificative”, a menționat Vladimir Bolea, vicepremierul și ministrul Agriculturii și Industriei Alimentare la întâlnirea pe care a avut-o săptămâna trecută cu agricultorii din raionul Ungheni.\n\nÎn cadrul întrevederii, ministrul Agriculturii a prezentat acțiunile întreprinse de către autorități pentru a susține producătorii agricoli aflați în dificultate.\n\nTotodată, el a menționat și despre acordarea creditului agricol de urgență, strategiile și politicile ministerului, reforma gospodăriilor țărănești, asigurarea localităților și a gospodăriilor agricole cu apă, crearea condițiilor favorabile pentru dezvoltarea unui sector productiv, modern și rezilient, cu o productivitate înaltă.\n\nMinistrul Agriculturii și Industriei Alimentare a îndemnat agricultorii să se asocieze, pentru a deveni mai competitivi și pentru a-și vinde mai bine produsele. „Eficiența sectorului agricol depinde în mare parte de atitudinea agricultorilor, de asocierea și consultanța calitativă, care este foarte necesară pentru a investi în afacerile inițiate. Accentul trebuie să se pună pe menținerea satelor noastre, deoarece baza economică a localităților rurale ține de dezvoltarea afacerilor agricole și non-agricole”, a menționat ministrul.\n\nLa rândul lor, agricultorii și-au spus problemele cu care se confruntă, solicitând implicarea directă a oficialului în soluționarea acestor dificultăți. „Avem foarte mult de lcuru pentru a putea face față la toate dificultățile întâlnite. Trebuie să găsim mecanisme reale prin care vom încerca să redresăm această situație.”, a conchis oficialul.\n\nLa final, Vladimir Bolea a promis să transmită toate preocupările vociferate de către agricultori către autoritățile competente și să susțină demersurile pentru îmbunătățirea condițiilor de dezvoltare a sectorului agricol în raionul Ungheni.",
    "metadata": {
      "original_file": "Expresul_Ungheni_0178.html"
    }
  },
  {
    "title": "Schelete și vase de ceramică, de mii de ani, au fost găsite la Morenii Vechi de către arheologi",
    "content": "În aceste zile, arheologii au descoperit la Morenii Vechi cinci morminte, din epoca bronzului și prima epocă a fierului. Asta după ce Agenţia Naţională Arheologică a inițiat cercetarea unei movile funerare preistorice, afectată de lucrări agricole anuale.\n\nIar acum, această movilă se află în zona unui proiect de instalare a unui parc de panouri solare fotovoltaice.\n\nÎntr-unul dintre morminte a fost găsit scheletul unui adult dar și un vas ceramic, specific pentru culturile din primele secole ale primului mileniu înainte de Hristos. Potrivit Agenției este un mormânt din epoca fierului. „Asemenea descoperiri sunt înregistrate mai rar în această parte a Republicii Moldova”, spus Sergiu Popovici, directorul general adjunct al Agenției.\n\nÎntr-un alt mormânt, numit de arheologi „principal”, s-a depistat că oasele defunctului erau acoperite cu o vopsea roșie: „E vorba de ocru roșu. (…) Este de remarcat că s-a păstrat foarte bine, inclusiv și oasele nazale. Sunt practic toți dinții”, a precizat unul dintre arheologii Agenției Naționale Arheologice. Acesta datează din perioada timpurie a epocii bronzului (prima jumătate a mileniului III, înaintea lui Hr.) și se atribuie purtătorilor culturii Iamnaia răspândită pe un întins spațiu din estul Europei”.\n\nPotrivit lui Sergiu Popovici, pe teritoriul Republicii Moldova sunt cunoscute peste două mii de astfel de morminte.\n\nCercetările arheologie s-au terminat pe 27 februarie, toate scheletele și vasele găsite au fost luate de către arheologi pentru a fi studiate.\n\n„De regulă, când se încep anumite lucrări pe teren, sunt anunțați specialiștii Agenției Naționale de Arheologie, pentru ca aceștia să studieze terenul. Pe terenul respectiv sunt doi tumuli, cărora li se mai spune movile gemene. A fost cercetată doar o movilă, unde vor avea loc lucrările de construcție. Au fost găsite mai multe schelete și vase, ce datează din diferite epoci și diferite culturi”, explică istoricul Vasile Iucal, directorul Muzeului de Istorie și Etnografie din Ungheni.\n\nPotrivit lui, după ce obiectele găsite vor fi studiate, acestea vor fi returnate muzeului din Ungheni. „Vasele vor fi restaurate și expuse în muzeu, iar cu scheletele mai vedem ce facem. Probabil că le vom lua la muzeu, dar nu le vom expune”, a spus Vasile Iucal, după care a mai adăugat: „Aceasta este o descoperire destul de valoroasă pentru istorici”.",
    "metadata": {
      "original_file": "Expresul_Ungheni_0197.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0041.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0411.html"
    }
  },
  {
    "title": "O mașină de serviciu a Poliției de Frontieră a fost implicată într-un accident rutier la Petrești",
    "content": "Un accident rutier cu implicarea unei mașini de serviciu a Poliției de Frontieră s-a produs duminică dimineață, 17 septembrie, aproximativ la ora 06:40, în comuna Petrești, raionul Ungheni. Informația a fost confirmată pentru Ziarul de Gardă de către Diana Fetco, șefa secției comunicare și protocol din cadrul Inspectoratului General al Poliției (IGP).\n\n„(…) Preliminar s-a stabilit ca angajatul IGPF, efectuând manevra de întoarcere în loc permis, s-a tamponat cu un mijloc de transport de model Ford Tranzit, care se deplasa din spate și efectua manevra de depășire”, a precizat Diana Fetco.\n\nAngajatul Poliției de Frontieră avea uniformă de serviciu și conducea un automobil de serviciu de model Dacia Duster.\n\nPe parcursul a opt luni ale anului 2023, în R. Moldova au avut loc 1279 de accidente rutiere în care și-au pierdut viața 122 de persoane, iar peste 1500 s-au ales cu traumatisme. Datele au fost prezentate pe 8 septembrie de șeful IGP, Viorel Cernăuțeanu, în cadrul unor audieri publice pe subiectul asigurării securității rutiere în țara noastră, în perioada 2020-2023.\n\nÎn ultimii trei ani, numărul accidentelor a crescut cu 1,3%. De cele mai multe ori, accidentele rutiere sunt cauzate de viteza excesivă, neacordarea priorității pietonilor și altor vehicule, precum și condusul în stare de ebrietate.\n\nDe la începutul anului, au fost înregistrate 153 de accidente cu implicarea angajaților poliției, iar 63 de angajați erau în afara orelor de serviciu.",
    "metadata": {
      "original_file": "Expresul_Ungheni_0314.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0368.html"
    }
  },
  {
    "title": "Foto / Trei persoane din raionul Ungheni au fost prinse în flagrant în timp ce transportau ilegal lemne",
    "content": "Inspectorii de mediu din Ungheni împreună cu polițiștii din cadrul Inspectoratului de Poliție Ungheni și Direcției Regionale Vest au desfășurat verificări la mai multe automobile.\n\nAstfel, în urma verificărilor, au fost identificate și documentate 3 cazuri de transport ilegal al masei lemnoase. Conform Codului Contravențional al Republicii Moldova au fost întocmite procese-verbale și au fost aplicate amenzi în valoare totală de 7500 de lei persoanelor implicate. Ulterior, masa lemnoasă a fost ridicată și predată autorităților locale, primăriei localității Petrești, până la clarificarea tuturor circumstanțelor legate de acest incident.\n\nPotrivit reprezentanților Inspectoratului pentru Protecția Mediului , aceste acțiuni au avut drept scop monitorizarea, verificarea, prevenirea și contracararea cazurilor de tăiere ilicită a vegetației forestiere, precum și încălcarea regulilor de transportare, depozitare și comercializare a mesei lemnoase.\n\nMenționăm că, aceste acțiuni au loc conform Planului de cooperare între Direcția regională Vest a Inspectoratului General al Poliției de Frontieră, Inspectoratul de Poliție Ungheni, Inspectoratul pentru Protecția Mediului, Inspectoratul General a Poliției și Agenția Moldsilva, conform Ordinului trilateral din 27.09.2022.",
    "metadata": {
      "original_file": "Expresul_Ungheni_0251.html"
    }
  },
  {
    "title": "Ungheni: Vizită a reprezentanților Consorțiului DEBUTING pentru dezvoltarea IMM-urilor prin egalitate de gen și clusterizar",
    "content": "La Ungheni au avut loc recent întâlniri semnificative între partenerii internaționali ai proiectului „Dezvoltarea afacerilor prin incluziune și conștientizare de gen – noi competențe de cluster/DEBUTING” și reprezentanți locali, în cadrul unei vizite de studiu ce a adus laolaltă membri ai consorțiului format din 11 parteneri din 10 regiuni europene. Proiectul, condus de Regiunea Värmland din Suedia și cofinanțat prin Programul Interreg Europe, vizează promovarea egalității de gen și dezvoltare IMM-urilor prin strategii de clusterizare, colaborare și sustenabilitate.\n\nÎn prima zi a vizitei, partenerii au avut oportunitatea de a cunoaște bune practici din zona Ungheni, vizitând Zona Economică Liberă „Ungheni-Business”, Fabrica de covoare Ungheni și Centrul Cultural din Zagarancea. Discuțiile din cadrul vizitelor s-au axat pe implementarea unor politici și strategii care să sporească implicarea femeilor în sectoarele economice și sociale.\n\n\n\n A doua zi, echipa ADR Nord-Vest și partenerii din consorțiu au organizat un atelier și focus grupuri, concentrându-se pe aspectele profitabilității în egalitatea de gen și includerea diversității în IMM-uri. „Este necesar să evidențiem beneficiile economice ale egalității de gen pentru a crea spații de lucru mai echitabile”, a subliniat Elena Manuela Bîrsănuc, reprezentantă a echipei ADR Nord-Vest, adăugând că promovarea acestor politici printr-o abordare „win-win” (câștig-câștig) poate aduce modificări pozitive pe termen lung. \n\n Natalia Iepuraș, reprezentanta ZEL „Ungheni-Business”, a declarat în cadrul evenimentului de lansare a proiectului în Ungheni în luna septembrie: „Avem membri ai clusterelor din regiunea Ungheni și trebuie să oferim mai mult sprijin pentru dezvoltare. Acest proiect va avea un impact major asupra abilităților femeilor în afaceri”. La rândul său, Anatolie Cladicov, președintele „Clusterului Regional Ungheni 2030”, a subliniat importanța învățării din experiența internațională, afirmând strategia de dezvoltare socio-economică a municipiului va include și această dimensiune de gen. \n\n Primăria municipiului Ungheni va colabora activ la actualizarea Strategiei de Dezvoltare Socio-Economică a municipiului, integrând dimensiunea de gen și clusterizarea IMM-urilor ca piloni esențiali pentru creșterea competitivității economice locale.",
    "metadata": {
      "original_file": "Unghiul_0387.html"
    }
  },
  {
    "title": "A fost depistat cu un permis fals în vama Sculeni, chiar dacă călătorea în calitate de pasager",
    "content": "În punctul de trecere a frontierei Sculeni, în cadrul controlului adițional asupra unui cetățean străin a fost descoperit un permis de conducere cu semne rezonabile de falsificare. Din declarațiile străinului s-a aflat că este al doilea permis, perfectat cu scopul de a se angaja în calitate de șofer de camion.\n\nIeri, 11 ianuarie 2024, pentru efectuarea formalităților de control s-a prezentat un cetățean ucrainean în vârstă de 30 de ani, în calitate de pasager pe ruta „Ucraina-Bulgaria”. În baza analizei de risc, străinul a fost direcționat către controlul de nivelul II. Ca urmare, asupra sa polițiștii de frontieră au depistat un permis de conducere, pretins a fi eliberat de către autoritățile din Ucraina. Cercetările adiționale au stabilit că documentul conține indici de falsificare. În declarații, tânărul a comunicat că obținuse permisul pentru categoriile de conducere C1, C, C1E, CE, fiind ajutat de un cunoscut, în scopul de angajare ca șofer de camion. Bărbatul deținea și un permis de conducere valabil pe numele său.\n\nÎn fapt, documentul falsificat a fost ridicat și urmează să ajungă în laboratorul criminalistic al Inspectoratului General al Poliției de Frontieră pentru a fi supus expertizei. Cercetările pe caz continuă.",
    "metadata": {
      "original_file": "Expresul_Ungheni_0226.html"
    }
  },
  {
    "title": "La Colțișorul American de la Biblioteca din Ungheni a fost dat startul taberei de vară \"Keep Clean, Go Green\"",
    "content": "La American Corner de la Biblioteca Publică Raională „Dimitrie Cantemir” din Ungheni a fost dat startul unei tabare de vară cu genericul „Keep Clean, Go Green”. Aceasta se va desfășura în două ture: 12 iunie-19 iunie, și 26 iunie – 3 iulie.\n\nPotrivit Cristinei Turcu, coordonatoarea ”American Corner Ungheni”, scopul acestei tabere este conștientizarea problemelor de mediu și antrenarea tinerilor în diferite acțiuni de soluționare a lor, cunoașterea și promovarea Obiectivelor de Dezvoltare Durabilă de pe agenda ONU 2030.\n\nÎn cadrul taberei, tinerii vor avea ocazia să dezvolte abilități de: a gândi critic, a se conecta cu natura și mediul, a depista probleme ecologice din localitate, a interacționa cu oameni noi, a crea legătura dintre minte, corp, suflet, natură.\n\nDe asemenea participanții vor avea un șir de activități cum ar fi:.\n• Sesiuni de informare cu implicarea unui specialist din cadrul Inspecției pentru Protecția Mediului Ungheni, și a tinerilor activi din Ungheni;\n\nTot în cadrul taberei se vor organiza activități practice în aer liber, vizite, mini excursii, etc. La tabără sunt așteptați participanții care au vârsta 13+. Participarea e gratis.\n\n”Ideea unei astfel de tabere a apărut în urma discuțiilor cu tinerii voluntarii ai bibliotecii și a Colțișorului American. Ne dorim ca datorită acestei tabere să implicăm cât mai mulți tineri în diferite acțiuni dedicate mediului, încurajarea respectării principiului 3R: Reduce, Reuse, Recycle” cât și conștientizarea gravității problemelor de mediu”, a menționat Cristina Turcu.",
    "metadata": {
      "original_file": "Expresul_Ungheni_0363.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0466.html"
    }
  },
  {
    "title": "Noi tarife pentru furnizarea energiei electrice și termice aprobate de Consiliul de Administrație ANRE",
    "content": "Astăzi, 3 ianuarie 2025, în cadrul unei ședințe publice extraordinare, Consiliul de Administrație al Agenției Naționale pentru Reglementare în Energetică (ANRE) a adoptat mai multe hotărâri. Astfel, în temeiul pct. 8 din Decizia Comisiei pentru Situații Excepționale a Republicii Moldova nr. 1 din 27.12.2024 care prevede că, în termen de 5 zile lucrătoare de la data emiterii dispoziției, ANRE „va efectua din oficiu ajustarea prețului pentru energia electrică produsă și a tarifului pentru energia termică livrată consumatorilor de către întreprinderile din sectorul termoenergetic”, au fost aprobate prețurile pentru energia electrică produsă și tarifele la energia termică livrată consumatorilor în următoarele cuantumuri:\n\nS.A. „Comgaz-Plus” – tariful pentru energia termică livrată consumatorilor în valoare de 3 603 lei /Gcal , cu 25 lei mai mare (+1%) decât tariful în vigoare.\n\nConsiliul de Administrație a aprobat noile prețuri reglementate, fără TVA, pentru furnizarea energiei electrice către SA „Furnizarea Energiei Electrice Nord”. Aceste tarife sunt diferențiate în funcție de punctele de delimitare sau locurile de consum ale consumatorilor finali, după cum urmează:\n• 310 bani/kWh – pentru energia electrică livrată la punctele de intrare în rețelele electrice de transport;\n• 334 bani/kWh – pentru energie electrică livrată la punctele de ieșire din rețelele electrice de transport;\n• 364 bani/kWh – pentru consumatorii finali ale instalațiilor electrice sunt racordate la rețelele electrice de distribuție de medie tensiune (6; 10 kV);\n• 468 bani/kWh – pentru consumatorii finali ale instalațiilor electrice sunt racordate la rețelele electrice de distribuție de joasă tensiune (0,4 kV).\n\nAceste tarife sunt aplicabile fără TVA și reflectă diferențele de costuri asociate cu furnizarea de energie electrică pe diverse nivele de tensiune. \n\n Rămâne de văzut cum vor influența noile tarife consumul energetic și cheltuielile consumatorilor finali.\n\nDe notat că, începând cu 20 ianuarie 2025, consumatorii finali care dispun de echipamente de măsurare cu posibilitatea înregistrării orare a energiei electrice consumate, vor putea solicita furnizorilor serviciului universal și de ultimă opțiune aplicarea prețurilor diferențiate în funcție de orele de consum. Astfel, pentru intervalul orar 23:00-7:00 se vor aplica prețuri reduse pentru energie electrică consumată.\n\nPrețul „de noapte” al furnizorului Î.C.S. „Premier Energy” S.R.L va fi de 272 bani/kWh pentru consumatorii racordați la rețelele de tensiune medie (6, 10 kV) și 331 bani/kWh pentru cei racordați la rețelele de tensiune joasă (0,4 kV).\n\nPentru furnizorul de energie electrică „FEE Nord” prețul aprobat pentru energia consumată în intervalul orar 23:00-7:00 va fi de 268 bani/kWh pentru consumatorii racordați la rețelele de medie tensiune, respectiv, 390 bani/kWh pentru cei racordați la rețelele 0,4 kW.\n\nHotărârile vor intra în vigoare la data publicării în Monitorul Oficial al Republicii Moldova.",
    "metadata": {
      "original_file": "Unghiul_0036.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0523.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0489.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0173.html"
    }
  },
  {
    "title": "Video / Cinci cetățeni au fost prinși pe malul Prutului la Ungheni",
    "content": "S-au pornit ilegal în România. Cinci cetățeni ai Indiei au fost prinși de polițiștii de frontieră la hotarul moldo-român.\n\nTotul a avut loc în zona de competență a Sectorului Poliției de Frontieră Ungheni. Suspecții au fost identificați de oamenii legii cu ajutorul tehnicii cu termoviziune. Imediat, la fața locului s-a deplasat o echipă mobilă a poliției de frontieră, care a reținut cele cinci persoane.\n\nDin cercetările primare, oamenii legii au constatat că cei cinci sunt cetățeni ai Indiei, cu vârste cuprinse între 19și 35 ani.\n\nAceștia nu dețineau acte de identitate asupra lor. Prin urmare, tinerii au fost escortați la sediul poliției de frontieră pentru audieri și stabilirea tuturor circumstanțelor.\n\nÎn prezent, polițiștii de frontieră din cadrul Direcției regionale VEST continuă cercetările, timp în care cetățenii străini se află în custodia Inspectoratului General pentru Migrație.",
    "metadata": {
      "original_file": "Expresul_Ungheni_0271.html"
    }
  },
  {
    "title": "Foto/ Lucrările de reparație a podului din apropierea satului Medeleni sunt în plină desfășurare",
    "content": "Lucrările de reparație a podului de șosea peste râul Gârla Mare, poziționat pe drumul public R16 Bălți-Fălești-Sculeni-Ungheni, km 62,376, sunt în plină desfășurare. Obiectivul general al proiectului prevede demolarea podului existent care este în stare generală nesatisfăcătoare și construcția unui pod nou, pentru a asigura circulația rutieră în condiții de siguranță, confort și maximă fluență, scrie asd.md.\n\nPodul urmează să aibă o lungime de 27,82 de metri, cu două benzi de circulație, trei deschideri, lățimea părții carosabile fiind de 7 metri.\n\n”În prezent, pentru a minimiza disconfortul creat de lucrările în desfășurare, un antreprenor a finalizat construcția drumului provizoriu de ocolire cu o lungime de 143,6 de metri, amenajat din beton asfaltic, cu stâlpi și indicatoare de semnalizare temporară”, menționează reprezentanții Agenției de Stat a Drumurilor (ASD).\n\nMenționăm că traficul rutier de pe pod este redirecționat conform schemei de organizare, pe drumul de ocolire. Valoarea totală a proiectului este 12,9 milioane de lei, din mijloacele fondului rutier.\n\nPodul din apropierea satului Medeleni, face parte din comuna Petrești, raionul Ungheni iar, termenul de finalizare a lucrărilor: sfârșitul lunii decembrie a anului curent.",
    "metadata": {
      "original_file": "Expresul_Ungheni_0334.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0348.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0061.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0431.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0124.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0574.html"
    }
  },
  {
    "title": "Municipiul Ungheni pune umărul la integrarea în Uniunea Europeană",
    "content": "Municipiul Ungheni va fi partener în proiectul transnațional „Creșterea absorbției fondurilor UE prin consolidarea capacității instituționale în regiunea Dunării”, ceea ce presupune deschiderea unui Birou de Excelență – un spațiu pentru cooperarea transnațională, axat pe pregătirea pentru procesul de preaderare la Uniunea Europeană.\n\nAcest Birou va servi ca centru de instruire și dezvoltare, facilitând schimbul de cunoștințe și bune practici în gestionarea fondurilor UE. Vor fi organizate sesiuni de instruire intensive pentru funcționarii publici și autoritățile din administrația publică locală din Regiunea Centru a Republicii Moldova, cu scopul de a îmbunătăți competențele acestora pentru o gestionare eficientă a fondurilor europene.\n\nAstfel, proiectul respectiv, finanțat prin Programul Interreg Regiunea Dunării, reprezintă o oportunitate unică pentru Ungheni de a contribui activ la creșterea capacității de absorbție a fondurilor europene în regiune, un pas vital către integrarea și dezvoltarea europeană. Participarea municipiului Ungheni în proiect, în parteneriat cu administrații, organizații și universități din România, Ucraina și Ungaria, nu doar că va îmbunătăți capacitatea locală de a accesa și utiliza fondurile UE, dar și va impulsiona semnificativ dezvoltarea economică și socială a municipiului.",
    "metadata": {
      "original_file": "Expresul_Ungheni_0158.html"
    }
  },
  {
    "title": "O expoziție a semnelor de carte unice, realizate de o tânără, fost lansată la bibliotecă",
    "content": "O expoziție a semnelor de carte personalizate, originale și elegante a fost lansată la Biblioteca „Dimitrie Cantemir” din Ungheni. Alina Țurcanu, o locuitoare a municipiului Ungheni, a expus la bibliotecă o colecție impresionantă de semne de carte croșetate manual.\n\nIdeea de a face semne de carte i-a venit spontan Alinei. „La început de an școlar, învățătoarea fetiței mele, i-a oferit o urare de bun venit în clasa I-îi, scrisă pe o hârtie. Acasă, am lipit-o pe o parte și pe alta cu bandă adezivă și, l-am utilizat pe post de semn de carte. Atunci, a început să-mi vină diferite idei, cum aș putea să-i mai adaug câte un element. După care, am încercat chiar să cos un semn de carte. Într-un final, am făcut unul și am văzut că s-a primit. Fratele meu, din start, mi-a cerut să-i fac 4 semne de carte, ca să le facă, la rându-i, cadou.”. Primele semne de carte, tânăra a început să le creeze la început de octombrie.\n\nA urmat apoi un semn de carte personalizat pentru învățătoare de Ziua profesorului, iar rezultatul final a fost răsplătit de admirația atât a învățătoarei, cât și a părinților.\n\nA decis să realizeze semnele de carte pentru a le trezi oamenilor de diferite vârste, interesul față de lectură. Mesajul inscripționat pe suportul ce include semnul de carte este ingenios și semnificativ – „Opriți planeta, vreau să citesc o carte”. „Îmi place foarte mult să citesc și, dacă aș putea, aș mai trăi câteva vieți pentru a putea cuprinde cât mai multe activități cum ar fi cititul, cusutul și multe alte lucruri interesante și folositoare.”, explică tânăra de 31 de ani.\n\nLa confecționarea unui semn de carte, Alinei îi ia în jur de 4 ore. „Îmi place foarte mult ceea fac, iar în acest timp scurt de când le realizez mă simt mult mai împlinită și mai încrezută.”, spune ea.\n\nÎn ceea ce privește sursa de inspirație, Alina Țurcanu subliniază că poate să se inspire doar la nivel de idee, dar preferă să le creeze individuale și originale, să nu fie reproduse sau copiate. Are și un caiet unde își face toate schițele. „Am încercat diferite modele, ornamente. Sunt atentă la orice detaliu, calculez bine numărul de pătrățele. Nu vreau să lucrez după schițe gata făcute, îmi place să știu că totul îmi aparține. Nici eu nu vreau să copiez pe cineva, dar nici eu nu mi-aș dori ca cineva să mă copieze. Apreciez foarte mult autenticitatea.”, mai spune tânăra.\n\nLucrează atunci când are timp, fie în mașină atunci când își așteaptă fetițele de la școală și seara. Uneori, se poate trezi și pe la orele 5 dimineața să mai confecționeze câte un semn de carte. „O parte din persoanele care citesc cărți, au tendința de a îndoi pagina la care au rămas. Le-aș sugera să opteze pentru un semn de carte, mai ales dacă e personalizat. Aș vrea pe viitor să fac câteva semne de carte cu îndemnuri către iubitorii de lectură, să fie motivați în continuare de a citi~, spune tânăra.\n\nAlina Țurcanu e abia la început de cale, însă și-ar dori să participe și pe la târguri pentru a promova semnele de carte la nivel local, național și, de ce nu, semnele de carte să treacă și peste hotarele țării noastre. „Mi-aș dori foarte mult ca fiecare semn de carte ce va ajunge și peste hotarele țării, să poarte cu el o părticică din minunata noastră țară. Pentru unii este săracă, pentru alții rodnică. Indiferent de păreri, cei plecați au pe cineva rămași acasă, fie părinți, bunei, frați , surori, copii. Cred că, semnul de carte, prin ornamentele cusute și mesajul pe care-l va transmite, le va trezi amintiri frumoase despre locurile dragi.”, menționează tânăra.\n\nLa dorința fiecărui client, Alina le poate înfrumuseța, ornamenta și chiar înscrie prenumele și numele celui căruia îi va fi dăruită.\n\nDe asemenea, fiecare semn este ornamentat sau inscripționat diferit. „Mi-aș dori ca prin aceste semn de carte să motivez copiii, chiar și adulții să citească. Sper că nu va fi prima și ultima prezentare. Mi-a plăcut această experiență și, cu siguranță, mă va determina să creez în continuare lucrări unice, utile și memorabile.”.\n\nPrețul unui semn de carte personalizat ajunge la 150 de lei.\n\nExpoziția semnelor de carte, realizate de către Alina Țurcanu, face parte din șirul activităților dedicate Zilelor Bibliotecii „Dimitrie Cantemir” și va fi expusă la bibliotecă timp de două săptămâni.",
    "metadata": {
      "original_file": "Expresul_Ungheni_0267.html"
    }
  },
  {
    "title": "În atenția șoferilor de camioane: accesul spre vama Sculeni este sistat temporar",
    "content": "Accesul spre vama Sculeni este sistat temporar, anunțul a fost făcut de Serviciul Vamal.\n\nPotrivit sursei, la moment în cadrul biroului vamal Sculeni(ROU) sunt desfășurate lucrări de reabilitare a pistelor, fapt comunicat de către Autoritatea Vamală din România. Suplimentar, autoritățile din România au comunicat că, estimativ până la ora 13:00 nu vor fi admise spre control vamal camioanele.\n\n”În postul vamal Sculeni (MDA) și pe drumul de acces între cele două posturi Sculeni (MDA) și Sculeni (ROU) staționează camioane, care sunt deja perfectate și așteaptă să treacă spre control la partea română, iar funcționarii vamali din Republica Moldova sunt în imposibilitate să ofere liberul de vamă pentru alte camioane, deoarece ele fizic nu au unde trece”, spun reprezentanții Serviciului Vamal .\n\nÎn acest context, recomandăm transportatorilor care intenționează să pornească la drum, pentru a traversa prin postul vamal Sculeni, să opteze pentru alte posturi vamale.",
    "metadata": {
      "original_file": "Expresul_Ungheni_0288.html"
    }
  },
  {
    "title": "Stadionul municipal devine o zonă multifuncțională. Unghenenii vor putea juca teqball și tenis de masă în aer liber",
    "content": "În curând, la Stadionul Municipal Ungheni va fi creată și îmbunătățită o zonă pentru practicarea tenisului de masă în aer liber, dar va fi instalată și o masă de teqball – un sport asemănător cu fotbal-tenis, dar se joacă pe o masă curbată, cu o minge de fotbal. Acestea vor fi achiziționate și instalate grație unor proiecte.\n\nDatorită proiectului „Spații de Tenis pentru ÎMbătrânire Activă (STIMA)”, implementat de JCI Ungheni și finanțat în cadrul Programului de granturi mici în domeniul îmbătrânirii active, instituit de către Ministerul Muncii și Protecției Sociale al Republicii Moldova, va fi procurată o masă de tenis în aer liber. Iar cea de a doua masă va fi achiziționată în cadrul proiectului „Tineri pentru Educația Nonformală și Incluzivă prin Sport (TENIS), finanțat de Fundația Comunitară Ungheni și implementat, la fel, de JCI Ungheni. Valoarea totală a acestui proiect este de 67 mii 028 lei, 49 mii lei fiind contribuția Fundației Comunitare.\n\nDe asemenea, Primăria municipiului Ungheni va asigura amenajarea spațiului unde vor fi amplasate cele 2 mese, cu pavaj pe o suprafață de 130 metri pătrați, iar asociația Fotbal Club Municipal Ungheni va contribui cu paletele de tenis și mingile. Acestea vor fi la administrația stadionului. Mesele vor fi amplasate la intrarea în Stadionul Municipal. „Încercăm să dezvoltăm latura multifuncțională a stadionului municipal Ungheni, fie că vrei să alergi, să joci fotbal, să faci fitness, baschet, tenis de câmp și acum vom avea și tenis de masă”, a menționat Anatolie Cladicov, coordonatorul unuia dintre proiecte.\n\nCel de-al doilea proiect, selectat în cadrul Programului de Granturi Mici este „Teqball – Sport și Inovație”, implementat de Asociația Obștească „Fotbal Club Municipal Ungheni”. Prin acest proiect echipa își propune amenajarea unei zone inovatoare pentru practicarea sportului, având un buget total de 76 mii 400 lei, contribuția Fundației Comunitare Ungheni fiind de 30 mii lei.\n\n„Îmi plac lucrurile noi, cele care sunt solicitante și care vor avea impact. În Ungheni nu avem masă de teqball, deoarece este un sport relativ nou, care a apărut pentru prima dată în Ungaria, în 2012, iar în Moldova acest sport a apărut peste câțiva ani. Acest sport se joacă cu o minge de fotbal, se poate juca în doi sau în patru, indiferent de gen și vârstă”, a mai adăugat Anatolie Cladicov, care este și administrator FCM Ungheni.\n\nZona pentru teqball va fi situată în spatele terenului mare de fotbal, iar suprafața de joc va fi, de asemenea, pavată.",
    "metadata": {
      "original_file": "Expresul_Ungheni_0322.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0427.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0077.html"
    }
  },
  {
    "title": "Republica Moldova intră în stare de urgență",
    "content": "Republica Moldova intră de astăzi în stare de urgență pentru o perioadă de 60 de zile. Măsura a fost solicitată de Guvern și aprobată de Parlament în legătură cu situația din sectorul energetic. Autoritățile au argumentat instituirea stării de urgență prin necesitatea de a avea pârghii pentru a „gestiona eficient riscurile iminente legate de sistarea furnizării de gaze naturale către regiunea transnistreană de către Rusia și Gazprom”, transmite IPN.\n\nPremierul Dorin Recean a precizat că ar putea fi necesare derogări de la Legea cu privire la frontiera de stat și Legea cu privire la ieșirea și intrarea în Republica Moldova pentru instituirea coridoarelor verzi pentru angajații misiunilor internaționale, echipamentelor, utilajelor utilizate pentru ajutoarele umanitare.\n\nAr putea fi necesare derogări și de la Legea cu privire la emisiile industriale pentru a permite unele emisii suplimentare la importul și utilizarea de cărbune.\n\nNu sunt excluse derogări de la Legea cu privire la serviciile de plată și moneda electronică, prin impunerea obligației pozitive de colectare și efectuare a plăților pentru cetățenii și companiile din stânga Nistrului care nu au înregistrările corespunzătoare pe dreapta Nistrului la autoritățile constituționale.\n\nÎn proiectul cu privire la instituirea stării de urgență sunt prevăzute eventuale derogări de la Legea cu privire la bugetul de stat pentru cazurile alocărilor de mijloace și ajutoare din exterior.",
    "metadata": {
      "original_file": "Unghiul_0098.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0562.html"
    }
  },
  {
    "title": "Modestia-i o virtute",
    "content": "În viață ne este dat să relaționăm cu oameni diferiți, unii mai deschiși spre comunicare, destul de respectuoși și atractivi, alții, impresionanți și plăcuți prin felul lor de a fi, dar mai puțin afectuoși. Sunt și din cei care sunt plini de sine, își doresc să iasă în evidență cu orice ocazie or, modestia le este o calitate străină.\n\nAșa, sau altfel, în toate situațiile are de câștigat omul înțelept și modest. Atunci când cineva pune piciorul în prag fără să-i audă pe cei din jur, nu face alta decât să-i convingă pe ceilalți să fie pe aceiași lungime de undă sau să-i îndepărteze de polemici fără sens. Omul se descoperă pe el doar atunci când se confruntă cu un obstacol or, toată existența noastră este construită din încercări, iluzii și speranțe. Walt Whitman, poet și publicist american spunea: „Sunt persoane care se cred speciale, iar altele, în tăcere, chiar sunt. Nu trec în fală prin lume, nu așteaptă aplauze, nu creează aparențe, nu respiră minciună. Sunt speciale prin faptul că nu cerșesc admirație. Nu urăsc, nu invidiază, refuză vorbăria fără sens și bârfa, nu complotează, nu sunt părtașe la intrigi. Le este suficient să fie sincere și să facă binele din umbră, sunt tăcute și banal de simple, răbdătoare și puternice. Le ador…” \n\n Dar așa cum cu toții suntem diferiți, fiecare merge pe drumul ales, important este dacă nu putem face lucruri bune, măcar să nu dăunăm. Fiecare din noi însă își dorește să se înconjoare de oameni buni, empatici, frumoși la chip și suflet. Este frumos și bine să fim oameni printre oameni. \n\n „Uneori, omul se vrea om şi atât. Vrea să simtă, să se bucure, să plângă, să râdă…. Îi sunt deajuns toate cele din viaţa lui, oamenii de aproape, cei din jur, cunoscuţi, necunoscuţi… lucrurile simple, visurile din zi şi visele din noapte, cântecul de la radio, ploaia care aleargă după el pe drum… emoţia. Toată această trăire, pe cât de delicată pe atât de puternică și autentică, devine nepreţuită. Realizează că Universul fără început și fără sfârșit e pretutindeni, înlăuntrul lui şi dincolo de el. Și prin sufletul său trec toate şi prin toate trece el… Omul”, Anca Florea, publicistă, România \n\n Valoarea inestimabilă a omului este totuși modestia. Ea își are locul doar atunci când omul își păstrează verticalitatea și bunul simț în raport cu cei din jurul lui. Modestia ar fi necesar să fi cultivată chiar din copilărie de către familie, pentru ca mai apoi aceasta să devină o temelie a moralității umane.",
    "metadata": {
      "original_file": "Unghiul_0132.html"
    }
  },
  {
    "title": "Stare de urgență în raionul Ungheni. Școlile își sistează activitatea",
    "content": "Stare de urgență în raionul Ungheni. Pe 9 ianuarie, în contextul ninsorilor abundente și timpului nefavorabil, instituțiile școlare din raion nu vor activa.\n\nAnunțul a fost făcut de către reprezentanții Consiliului Raional Ungheni pe pagina de Facebook. Potrivit informațiilor, Dionisie Ternovschi, președintele raionului, s-a întrunită azi, 8 ianuarie, cu membrii comisiei situații excepționale a raionului. Astfel, în cadrul acestei ședințe au fost luate următoarele decizii:\n\n1. Se sistează activitatea, pentru data de 09.01.2024 a instituțiilor școlare din raion.\n\n2. Angajații sistemului bugetar, cu excepția celor a căror activitate nu poate fi desfășurată la distanță, vor activa, la 09.01.2024, în regim on-line.\n\n3. Deplasările de serviciu pe teritoriul raionului de către angajații din instituțiile de stat și privat, pe data de 09.01.2024, se vor efectua doar pentru urgențe.\n\n„Stimați locuitori ai raionului Ungheni în contextul schimbării condițiilor meteo, vă rugăm să nu vă deplasați daca vedeți că timpul nu este favorabil, pentru a evita orice pericol”, au scris reprezentanții Consiliului Raional.\n\nÎn schimb, grădinițele și instituțiile publice din municipiul Ungheni vor activa în regim normal, informează Primăria municipiului Ungheni. „Serviciul de salubritate al Primăriei municipiului Ungheni va munci toată noaptea la deszăpezirea drumurilor. Sunt mobilizați lucrătorii și echipamentele din dotare, care vor începe munca în forță la ora 1 de noapte. Se va face tot posibilul pentru a deszăpezi toate căile de acces și a asigura, dimineața, deplasarea oamenilor în condiții bune”, a informat primăria pe pagina de Facebook.\n\nMenționăm că, în continuare persistă avertizarea meteorologilor de cod galben de vreme rea, iar în legatură cu trecerea ciclonului sudic și pătrunderea unei mase de aer polar pe teritoriul țării, în intervalul 09 – 10 ianuarie se prevăd condiții complicate ale vremii, temperatura medie zilnică a aerului va scădea cu -5 – -10°C.",
    "metadata": {
      "original_file": "Expresul_Ungheni_0230.html"
    }
  },
  {
    "title": "Apel de granturi mici pentru grupurile de inițiative ale tinerilor din Ungheni",
    "content": "Asociația Obștească „Făclia” anunță apel de granturi mici pentru grupuri de inițiative ale tinerilor cu genericul „Schimbarea începe de la TINEri” – în cadrul proiectului „Alege să fii Tânăr Ambasador în Ungheni”.\n\nPotrivit repezentanților asociației, scopul acestui apel este de a susține inițiativele civice ale tinerilor, prin oferirea de mini-granturi.\n\nAstfel, apelul de granturi se va desfășura în 5 etape:\n• Etapa I constă în înscrierea în cadrul apelului de grant.\n• Etapa II : Dezvoltarea competențelor tinerilor în domeniul inițierii și implementării inițiativelor. În perioada 25-31 mai vor fi organizate 4 sesiuni de informare online cu privire la prioritățile programului de granturi, precum și ghidare în vederea elaborării propunerilor de inițiative/conceptelor.\n\nTematicile instruirii vor fi: inițierea ideilor de proiecte, dezvoltarea abilităților de lider, instrumente de participare a tinerilor la procesul decizional local, managementului proiectelor.\n\nParticiparea în cadrul sesiunilor de instruire este obligatorie pentru grupurile de inițiativă interesate de a depune proiecte în cadrul apelului. Pentru participare vor fi invitați tinerii/grupurile de inițiativă care sau înscris în cadrul primei etape.\n• Etapa III : Organizarea concursului de granturi „Schimbarea începe de la TINEri”.\n\nRegulamentul de Aplicare, precum și documentele necesare pentru aplicare în concurs concurs formularul de aplicare/ formular de buget, pot fi descărcate accesând: https://drive.google.com/…/1jNmmnD8kzPhZtzvf5Zr…\n\nDosarul poate fi expediat la adresa de email: tineret.ungheni@gmail.com, cu titlul mesajului: Dosar Concurs Program de Granturi Mici „Schimbarea începe de la TINEri” 2023 sau depuse în format fizic la adresa: municipiul Ungheni – str. Ion Creangă 4, oficiul 416. Termen limită de aplicare: 10 iunie 2023. Dosarele incomplete sau prezentate după termenul limită nu vor fi examinate.\n\nEchipele interesate pot beneficia de Consultanță gratuită din partea proiectului în vederea completării formularelor de aplicare.\n• Etapa IV : Implementarea inițiativelor de tineret, cu suport constant din partea mentorilor.\n\nMenționăm că acest proiect este implementat de Asociația Obștească „Făclia”, în parteneriat cu Primăria municipiului Ungheni, în cadrul Programului „Ungheni Capitala Tineretului 2023”, finanțat de Agenția Națională pentru Dezvoltarea Programelor și Activității de Tineret. Bugetul maxim a proiectelor prezentate spre finanțare: 20 000 lei. Bugetul total al Apelului de Granturi: 100.000 lei.",
    "metadata": {
      "original_file": "Expresul_Ungheni_0375.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0309.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0020.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0470.html"
    }
  },
  {
    "title": "Geniul lui J. Comenius și școala contemporană",
    "content": "Întemeierea școlii s-a datorat geniului pedagogic a lui J. A. Comenius (1592-1670) (de origine ceh). Încă din Renaștere, el a avut ideea unei instituții (școala) dedicată educației. În această primă întreprindere din educație, toți copiii aveau să învețe de toate. Iată un ideal umanist care a permis instaurarea democrației și a industrialismului. Până la Comenius, educația sistematică era doar pentru copiii clasei privilegiate. De asemenea, educația era realizată în instituții care nu-i erau dedicate și care aveau alte scopuri. Comenius a conceput ideea unei instituții, care să se ocupe în mod principial de educație: școala ca instituție care să se adreseze tuturor copiilor. Acest vis al lui a ajuns o lege scrisă în „Drepturile Omului” (Legea fundamentală a civilizației contemporane) sub forma dreptului la educație. Iată cum implementarea unei idei democratice, ajunge să genereze o societate democratică de azi.\n\nEducația după Comenius este renunțarea la aspectul ei divers și s-a redus la educația intelectuală. Copiii au fost organizați în clase (în funcție de vârstă), iar conținuturile predate au fost structurate în lecții (discipline). Școala s-a organizat ca o fabrică în care copiii, înregimentați într-o clasă, dobândeau niște cunoștințe și niște deprinderi clar stabilite. \n\n La câteva sute de ani după Comenius școala și-a dovedit eficiența. Ea a putut fi implementată pe scară largă și a reușit să se adreseze majorității copiilor. După un șir de generații trecute îndelung prin școală, absolvenții ei, și-au construit fabrici și uzine după chipul școlii în care să funcționeze într-un mod cunoscut și eficient. Așa s-a instaurat industrialismul cu cele două formele ale sale: capitalismul și comunismul. \n\n Iată cum școala a schimbat radical civilizația noastră aducând-o în era umanistă. Accentul pe educația intelectuală a fost un pas creativ în formarea omului într-un context a evoluției fulminante a științelor din ultimii 150 de ani. Educația intelectuală de masă a permis o dezvoltare fără precedent a lumii în care trăim. \n\n Să nu uităm, că în comunism în educație primează principiul economic, la care ajungem să ne limităm la perpetuarea dificultăților actuale. Alegând soluții ieftine în educație, ajungem să plătim mai mult pentru ceva care în loc să ne ajute, mai mult ne creează probleme. \n\n Finlanda, în anii 90, în urma unei crize economice, a decis să investească în sistemul public de educație și așa s-a salvat. Japonia, după al doilea război mondial (1939-1945), a gândit reconstruirea țării distruse prin investiții masive în educație. Ambele țări au astăzi o economie înfloritoare. Deci, nu economia în educație ne ajută, ci educația poate salva economia țării. \n\n Un impediment în educație este frica. Cu toții am trăit în spaima de note, de teste, de teme suplimentare ș.a. Orice situație trezește în cel al educației îngrijorare și anxietate. Pentru a ne lipsi de frica școlară, avem caracteristică, pe care B. Cyrulnik (neurolog francez) pe care o numește reziliență (a reveni la normalitate). Este capacitatea de a face ceva bun din tot ce ni se face rău. Adică de înlocuire a școlii cu frică, a uneia cu bucurie. \n\n Școala pentru a deveni educativă, ar avea nevoie de încredere în importanța menirii sale și în maturitatea de a se autogestiona. Pentru acest motiv, școala are nevoie să fie liberă, conștientă de importanța rolului ei educativ și capabilă să ofere copiilor un mediu sigur pentru dezvoltare. \n\n Libertatea școlii nu este posibilă fără independență de factorul politic. Atâta vreme cât deciziile se iau la nivel centralizat, școala nu este independentă. Decentralizarea e posibilă doar în contextul în care școala este deja matură și valoroasă în sine. \n\n Școala matură generează condiții pentru formarea persoanelor libere, independente, responsabile și creative. Ea oglindește societatea, dar își cunoaște menirea de a o influența. Căci felul în care tratăm acum copiii în școală este un model pentru felul în care ne vor trata ei ca adulți în timp. „educația este cea mai puternică armă ce poate fi folosită pentru a schimba lumea” mai adăuga Nelson Mandela. \n\n Numai prin eforturi comune în continuu a școlilor românești de pe ambele maluri ale Prutului, vor atinge vârful Olimp în domeniul educației și eficienței ei asupra factorului uman.",
    "metadata": {
      "original_file": "Unghiul_0165.html"
    }
  },
  {
    "title": "Ministrul Afacerilor Interne a efectuat o vizită de lucru în raionul Ungheni",
    "content": "Ministrul Afacerilor Interne, Adrian Efros, a mers într-o o vizită de lucru în raionul Ungheni, unde a avut întrevederi cu reprezentanți guvernamentali locali, angajați ai sistemului de afaceri interne, autorități publice locale și reprezentanți ai serviciilor publice desconcentrate.\n\nPotrivit informațiilor, vizita a avut scopul de a aborda securitatea publică, identificarea și soluționarea provocările întâmpinate de angajații MAI în activitatea lor zilnică și creșterea capacităților profesionale. În întâlnirea cu autoritățile locale, s-au discutat problemele infrastructurale și pașii necesari pentru remedierea acestora.\n\nUnul dintre obiectivele prioritare a fost îmbunătățirea comunicării interinstituționale pentru a asigura o colaborare eficientă în beneficiul cetățenilor. S-au trasat direcții clare de acțiune pentru a răspunde eficient nevoilor comunităților din Ungheni.\n\nMinistrul a exprimat aprecierea față de angajații MAI și autoritățile publice locale pentru dedicația și profesionalismul demonstrat în activitate. Un accent important a fost pus pe optimizarea proceselor de muncă și implementarea proiectelor durabile conform standardelor Uniunii Europene.\n\nTotodată, Adrian Efros i-a încurajat pe cei prezenți să participe activ la referendum, subliniind că unica cale a țării noastre este integrarea europeană. Ministrul i-a îndemnat pe toți să depună eforturi pentru a sprijini acest obiectiv important pentru viitorul Republicii Moldova.\n\nEchipa Ministerului Afacerilor Interne va continua vizitele în teritoriu pe parcursul anului pentru a monitoriza și soluționa eficient problemele identificate.",
    "metadata": {
      "original_file": "Expresul_Ungheni_0119.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0535.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0372.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0237.html"
    }
  },
  {
    "title": "Rezultate frumoase au obținut băieții tenismeni din Ungheni la Turneul Internațional de tenis de masă",
    "content": "În perioada 05-07 aprilie, în incinta Sălii Polivalente din comuna Dumbrăvița, județul Timiș, Romania, s-a desfășurat cea de-a patra ediție a Turneului Internațional „Dumbrăvița Trophy Championships”. Pentru al doilea an consecutiv, echipa Școlii Sportive municipale Ungheni, secția tenis de masă, condusă de profesorii-antrenori Vasile și Mihai Adam, au trecut cu brio examenul competițional.\n\nTenismenii ce au reprezentat cu mîndrie și onoare municipiul Ungheni, dar și Republica Moldova au fost:\n• Iulian Panța (elev la școala Primară ,,Spiridon Vangheli”), care s-a clasat pe locul II la proba individual;\n• Alexandru Glodeanu (elev la Liceul Teoretic ,,Mihai Eminescu”) a obținut locul III la proba echipe și locul V la proba individual.\n• Chiril Botnari (elev la Liceul Teoretic ,,Ion Creangă”) a obținut tot locul III, la fel la proba echipe.\n\nToți tenismenii nominalizați au participat la categoria de vîrstă anul nașterii 2015 și mai mici, băieți(U9), de fapt fiind și unicii reprezentanți ai țării noastre în această categorie. De menționat este faptul că la acest Turneu Internațional au participat în total 250 de sportivi-tenismeni din Romania, Republica Moldova, Ungaria, Serbia și Italia.",
    "metadata": {
      "original_file": "Expresul_Ungheni_0162.html"
    }
  },
  {
    "title": "Fostul șef al postului fluvial Ungheni a fost reținut de CNA",
    "content": "Fostul șef al postului fluvial Ungheni, complice al bărbatului din Cahul care ar fi promis să soluționeze un dosar penal în schimbul a 32 de mii de euro, a fost reținut pentru 72 de ore de angajații Centrului Național Anticorupție (CNA).\n\nLa domiciliul să au avut loc acțiuni de urmărire penală. Perchezițiile s-au desfășurat în această dimineață la Giurgiulești, la locul de trai al suspectului.\n\nÎn prezent CNA și procurorii municipiului Chișinău cercetează faptele celor doi suspecți într-un dosar de trafic de influență. Potrivit CNA, persoanele menționate ar fi susținut că au influență asupra unor persoane publice din cadrul instituțiilor de drept în gestiunea cărora se afla un dosar pornit pe faptul comiterii infracțiunii de trafic de influență, instigare și complicitate la săvârșirea falsului informatic și confecționarea, deținerea sau folosirea documentelor oficiale false și că le poate determina să aplice învinuitei o pedeapsă non-privativă de libertate sub formă de amendă.\n\nPentru intermediere, dar și pentru așa-zisa mituire a oamenilor legii, bănuiții ar fi pretins și primit 32 de mii de euro.\n\nCei doi i-ar fi promis unei persoane învinuite de trafic de influență, complicitate la săvârșirea falsului informatic, dar și confecționarea, deținerea sau folosirea documentelor oficiale false, că o vor scăpa de pușcărie.",
    "metadata": {
      "original_file": "Expresul_Ungheni_0027.html"
    }
  },
  {
    "title": "Activele oficiale de rezervă au ajuns la 5,4 miliarde de dolari, la sfârșitul anului 2024",
    "content": "Pe 31 decembrie, activele oficiale de rezervă au constituit 5 483,57 milioane de dolari SUA. Cifra este în creștere cu 202,55 milioane de dolari, în comparație cu 29 noiembrie, când acestea au însumat 5 281,02 milioane de dolari, transmite IPN.\n\nActivele oficiale de rezervă sunt activele disponibile în orice moment și controlate de BNM cu scopul finanțării directe a dezechilibrului balanței de plăți și pentru reglarea indirectă a dezechilibrului balanței de plăți.\n\nBanca Națională a Moldovei menționează că majorarea activelor oficiale de rezervă a fost determinată de înregistrarea creditelor în favoarea Ministerului Finanțelor, în mărime de 146,03 milioane de dolari, acordate de Fondul Monetar Internațional. Ministerul a mai beneficiat de suport bugetar în valoare de 141,89 milioane de dolari, bani acordați de Guvernul Canadei, Comisia Europeană, Agenția Franceză de Dezvoltare, Banca Europeană de Investiții, Guvernele Letoniei și Cehiei etc.\n\nCreșterea a fost determinată și de veniturile din gestionarea rezervelor valutare în valoare de 16,55 milioane de dolari. De asemenea, s-au înregistrat credite pentru proiecte investiționale în mărime de 9,74 milioane de dolari etc.\n\nTotodată, pe parcursul perioadei de raportare, diminuarea activelor oficiale de rezervă a fost determinată de deprecierea cursurilor de schimb ale valutelor componente ale rezervelor valutare în raport cu dolarul SUA – 21,85 milioane de dolari. Intervențiile de vânzare au constituit 55,90 milioane de dolari. Scăderea a fost determinată și de plățile aferente serviciului datoriei publice externe a Republicii Moldova în mărime de 21,50 milioane de dolari, dar și de ieșirile nete aferente rezervelor obligatorii în valută ale băncilor licențiate în mărime de 13,10 milioane de dolari.",
    "metadata": {
      "original_file": "Unghiul_0325.html"
    }
  },
  {
    "title": "Un aparat de anestezie performant va ajunge și la Spitalul Raional din Ungheni",
    "content": "Un aparat de anestezie performant va ajunge și la Spitalul Raional din Ungheni, anunțul a fost făcut de Ministerul Sănătății, ieri, 20 iunie în cadrul evenimentului de transmitere oficială a donației, oferită de Guvernul SUA și Agenția Națiunilor Unite pentru Refugiați (UNCHR) la Institutul de Cardiologie, comunică moldpres.md .\n\nAstfel, instituțiile medico-sanitare publice spitalicești vor fi dotate cu 20 de aparate de anestezie performante, care includ și dispozitive de monitorizare a funcțiilor vitale. Deja acest gen de dispozitive au primit Institutul de Neurologie și Neurochirurgie „Diomid Gherman”, Institutul Oncologic, Spitalul Clinic Bălți, Spitalul de Stat.\n\nDe asemenea, vor primi aparate de anestezie 13 spitale raionale – din Cahul, Edineț, Orhei, Hâncești, Căușeni, Soroca, Fălești, Telenești, Călărași, Cantemir, Criuleni, Nisporeni, dar și două spitale din capitală – Spitalul Clinic Municipal de Copii „Valentin Ignatenco”, SCM „Gheorghe Paladi”.\n\nAceste aparate vor permite medicilor aplicarea sigură și eficientă a anesteziei, în paralel cu monitorizarea parametrilor vitali, absolut necesari în timpul intervențiilor laborioase.\n\nValoarea totală a aparatelor de anestezie de ultimă generație, cu tehnologie avansată de ventilație pulmonară, constituie circa 713 mii de dolari.",
    "metadata": {
      "original_file": "Expresul_Ungheni_0359.html"
    }
  },
  {
    "title": "Limba Română – o rugăciune neîntreruptă",
    "content": "Care e răspunsul de mulțumire celor veniți la 1989 în PMAN și сare s-au rugat în genunchi, au strigat că Limba Română este limba noastră, la ea acasă. După 33 de ani de liberate, când nimeni nu-ți interzice să vorbești în limba lui Eminescu, la auzul urechelor se vorghește păsărește, mojicește… Nu rămâne în umbră nici fala moldoveanului „poliglot” – rolul coanei Chirița le place multora să-l joace, coborând în așa mod de prost gust frumoasa limbă română în subteranele tenebre ale exprimării. Contaminarea limbii noastre „cu barbarisme estice, cu englezisme vestice” nu este cel mai mare pericol. Ceea ce este „strașnic”, adică dăunător, este lipsa de atitudine, simțul pe care ar trebui să-l avem pentru Limba Română nu doar la 31 august, dar în fiecare zi. „Limba românească, scumpă Carte de boierie a unui neam călit de focul multor încercări de pierzanie!”. (I. L. Caragiale).",
    "metadata": {
      "original_file": "Unghiul_0260.html"
    }
  },
  {
    "title": "Atenționare! CNAS nu cere date bancare",
    "content": "Casa Națională de Asigurări Sociale atenționează că nu contactează beneficiarii prin telefon pentru a solicita date bancare. Plata prestațiilor sociale se face exclusiv prin serviciul guvernamental de plăți MPay, fără a fi necesar să oferiți informații despre cardul bancar, transmite IPN.\n\nÎn cazul în care persoanele sunt apelate și li se cer datele bancare sau alte informații confidențiale, CNAS îndeamnă ca imediat să fie contactate autorităților competente pentru a raporta incidentul.\n\n„Fiți prudenți și tratați cu precauție orice solicitare telefonică legată de datele dumneavoastră financiare sau personale”, atenționează Casa Națională de Asigurări Sociale.",
    "metadata": {
      "original_file": "Unghiul_0519.html"
    }
  },
  {
    "title": "Festivalul Familiei la Ungheni: o zi dedicată valorilor europene și unității comunității",
    "content": "Pe 26 mai, la Ungheni a fost sărbătoare. Aici s-a desfășurat Festivalul Familiei, unde au fost celebrate valorile europene. Evenimentul, care a adunat circa 3000 de oameni, a fost organizat de Primăria Municipiului Ungheni, în parteneriat cu UNICEF.\n\n„Este o onoare pentru mine să vă urez bun venit la acest extraordinar Festival al Familiei, celebrând valorile care se află în centrul misiunii UNICEF: de a promova drepturile și bunăstarea fiecărui copil, unității și diversității familiei. Aș dori să reamintesc despre importanța reafirmării angajamentului nostru față de principiul fundamental că fiecare copil are dreptul de a crește într-un mediu familial iubitor și susținător, de a fi protejat și sprijinit. Este esențial să recunoaștem că fiecare familie prezentă astăzi, aici, joacă un rol vital în modelarea viitorului copiilor noștri și al comunităților”, a declarat de pe scenă Ilija Talev, reprezentantul adjunct UNICEF în Moldova.\n\nÎn debutul festivalului, ansamblul „Unghenenii” de la Palatul de Cultură Ungheni împreună cu familiile lor au ieșit în pași de dans pe Piața Independenței. „Ne-am adunat pentru a sărbători familia, pentru a ne implica în activități cu copiii și a crea amintiri. Am dansat împreună cu copilașii, iar emoțiile au fost extraordinare și, sper că rezultatul a fost unul deosebit. Cel mai important e că ne-am distrat și ne-am simțit bine. În pofida faptului că e cald, e foarte bine organizat și e frumos. Am profitat la maxim de toate activitățile care sunt organizate”, spune Diana, mămica a patru copii.\n\nLa deschiderea oficială a evenimentului, Vitalie Vrabie, primarul municipiului Ungheni, a felicitat familiile din Ungheni și a apreciat contribuția Uniunii Europene în dezvoltarea regiunii.\n\n„Sunt convins că prin organizarea acestui Festival, care este un bun prilej de a întări legăturile dintre noi, dăm un semnal clar că trebuie să fim mai uniți, mai înțelegători, mai buni, ceea ce ne va face, în ultimă instanță, să reușim să realizăm mult mai multe lucruri frumoase în beneficiul comunității. Așadar, haideți să ne susținem, să ne respectăm și să ne ajutăm reciproc și să ne propunem proiecte frumoase în continuare”, a răsunat îndemnul lui Vitalie Vrabie, primarul municipiului Ungheni.\n\nEvenimentul a cuprins 10 zone cu activități pentru toate vârstele. În spațiul „Familia Creativă” oaspeții au participat la concursul pentru cel mai inspirat desen despre familie, au pictat figurine din ghips, iar cei mai mici s-au ales cu desene pe față și au contribuit la marea capodoperă „Pomului Vieții”.\n\nAtelierul de artă „Familia e tot ce a mai rămas din Paradis”, terapia prin muzică, dar și jocurile de societate au adunat zeci de oameni la zona „Familia unită”. Alături, în spațiul „Familia informată”, s-au desfășurat sesiuni de parenting și jocuri educaționale. „Împreună cu colegele de la Structura Teritorială de Asistență Psihopedagogică promovăm valorile familiei, consolidarea relațiilor din familie, propunem consiliere individuală sau de cuplu, în dependență de nevoile specifice familiei. Deci, noi reprezentăm „Familia Unită” unde desfășurăm mai multe ateliere. Ceea ce mă surprinde plăcut e faptul că oamenii manifestă interes. Mă bucur că cei prezenți se implică activ în fiecare zonă, se apropie, întreabă și participă”, a menționat Violeta Procopciuc, psihologă la Structura Teritorială de Asistență Psihopedagogică Ungheni.\n\nUna dintre cele mai populare atracții ale festivalului a fost „Fantezie în bucătărie”, zona unde vizitatorii, de la mic la mare, au participat la master-class-uri și competiții culinare cu surprize și premii. În timp ce unii gospodăreau, alții s-au aliniat pe teren – alături de membrii de familie, copiii și adolescenții și-au testat abilitățile sportive și pregătirea fizică la mini turnee și meciuri amicale, precum și scurte competiții de Starturi Vesele. Iar după o doză bună de adrenalină, refugiul le-a fost în zona „Relaxare și meditație”, cu sesiuni de pilates și odihnă pasivă.\n\nAglomerație a fost și la zona „Când voi crește mare”, unde cei mici și cei mai mari au explorat meseriile de pompier, polițist și salvator – un prim pas de orientare în carieră pentru mulți tineri care urmează să-și aleagă un parcurs în viață.\n\nÎn spațiul „Album de familie” toată lumea și-a creat amintiri printate și digitale de care să se bucure mulți ani înainte. În aceeași zonă, oaspeții au vizitat o expoziție cu fotografii istorice ale familiilor din Ungheni, dar și o expoziție care prezintă dezvoltarea regiunii Ungheni în ultimii cinci ani, în cadrul proiectelor finanțate de Uniunea Europeană.\n\nFestivalul Familiei a fost organizat în cadrul Programului „EU4Moldova: Regiuni-cheie”, finanțat de Uniunea Europeană și implementat de PNUD Moldova și UNICEF. La fel, evenimentul se înscrie în cadrul programului cultural dedicat celebrării Zilei Europei 2024 în toată țara.",
    "metadata": {
      "original_file": "Expresul_Ungheni_0135.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0149.html"
    }
  },
  {
    "title": "Lucrările de construcție a drumurilor vor fi verificate",
    "content": "Guvernul a aprobat marți, 4 septembrie, crearea comisiilor pentru cercetarea prealabilă privind declararea utilității publice de interes național a lucrărilor de construcție, reabilitare, modernizare și extindere a unor drumuri naționale. Totodată, a fost aprobată componența nominală și modul de activitate al acestora.\n\nDin componența comisiilor vor face parte reprezentanți ai Ministerului Infrastructurii și Dezvoltării Regionale, Ministerului Finanțelor, Ministerului Mediului, Ministerului Dezvoltării Economice și Digitalizării, precum și președinții raioanelor și primarii localităților în a cărei rază teritorială se vor desfășura lucrările de utilitate publică.\n\nPotrivit autorităților, în lista drumurilor publice naționale a căror lucrări urmează să fie declarate utilitate publică de interes național sunt incluse drumuri de importanță strategică ce vor fi reabilitate cu sprijinul partenerilor externi, și anume:\n• R1 Chișinău–Ungheni–frontiera cu România (sectorul Zagarancea–frontieră cu România), inclusiv a punctului de trecere a frontierei cu infrastructura conexă;\n• M3 Chișinău–Comrat–Giurgiulești–frontiera cu România (sectorul M3.1–punctul de trecere a frontierei cu România);\n• M3.1 Giurgiulești-frontiera cu Ucraina, inclusiv a punctului de trecere a frontierei cu infrastructura conexă;\n• Drumul de ocolire a satului Giurgiulești (conexiunea drumurilor M3–R34) și a zonei de parcaj pentru transportul marfar;\n• M1 Frontiera cu România–Leușeni–Chișinău–Dubăsari–frontiera cu Ucraina (sectorul Frontiera cu România – M2);",
    "metadata": {
      "original_file": "Expresul_Ungheni_0070.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0299.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0333.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0276.html"
    }
  },
  {
    "title": "A fost selectat câștigătorul contractului pentru construcția podului Ungheni (România) – Ungheni (Republica Moldova)",
    "content": "Câștigătorul contractului pentru construcția primului pod la nivel de autostradă care va fi edificat peste râul Prut la Ungheni (România) – Ungheni (Republica Moldova) a fost selectat. Anunțul a fost făcut de secretarul de stat al Ministerului român al Transporturilor, Irinel Ionel Scrioșteanu, transmite moldpres.md.\n\nDurata contractului va fi de 24 luni, din care 6 luni pentru proiectare și 18 luni pentru execuție, iar sursa de finanțare este asigurată din fonduri europene nerambursabile, în valoare de peste 151,68 milioane lei, fără TVA, prin Mecanismul pentru Interconectarea Europei\n\n„Am promis că trecem de la poduri de flori la poduri de piatră și ne ținem de cuvânt”, a scris Irinel Ionel Scrioșteanu.\n\nContractul prevede execuția a 261,20 m lungime pod nou peste Prut (câte un pod pentru fiecare sens de circulație); două benzi pe sens + trotuare; 13 m lățime pod nou (Etapa I) + 11,25 m (Etapa II); 8 m lățime parte carosabilă; 1 km lungime traseu; 4 x 3,75 m parte carosabilă drum de legătură; punct de control trecere frontieră, care va fi dotat cu parcări pentru autovehicule mari, autoturisme și spatii închise destinate verificării amănunțite a autoturismelor și tirurilor.\n\nPodul peste Prut de la Ungheni face parte din proiectul Autostrăzii A8 și care va avea și punct de trecere a frontierei, care va interconecta infrastructurile rutiere între ambele state: Autostrada Târgu Mureș – Iași – Ungheni – frontiera de stat (pe teritoriul României) și Drumul național R1 Chișinău – Ungheni – frontiera cu România (pe teritoriul Republicii Moldova).",
    "metadata": {
      "original_file": "Expresul_Ungheni_0089.html"
    }
  },
  {
    "title": "Titlul de „Elevul anului” a fost obținut de către doi elevi de la Liceul „Vasile Alecsandri” din Ungheni",
    "content": "Cei mai buni dintre cei mai buni elevi din treapta gimnazială și liceală și-au demonstrat inteligența, creativitatea, originalitatea și pasiunea în cadrul concursului raional „Elevul anului”, ediția 2024, care s-a desfășurat pe 30 mai.\n\nLa etapa finală au fost promovați elevii care au acumulat punctaj maxim în urma evaluării dosarelor și rezultatelor obținute pe parcursul anului de studiu. Astfel, pentru acest concurs au fost depuse 21 de dosare ale elevilor cu performanță la învățătură din 16 instituții de învățământ din raion. De către comitetul de organizare au fost selectate, pentru etapa a III-a a concursului, 12 dosare din 10 instituții de învățământ.\n\nElevii din treapta gimnazială au spart gheața la prima probă a concursului, cea intelectuală. Cei șapte elevi s-au remarcat prin oferirea unor răspunsuri creative și originale, fiind apreciate atât de către public prin aplauze, cât și de juriu prin punctaj. Cei cinci participanți curajoși și ambițioși din treapta liceală au oferit răspunsuri logice, argumentate și, la fel de creative, fiind și ei răsplătiți prin aplauze venite din partea susținătorilor și punctaj din partea juriului.\n\nÎn cadrul celei de-a doua probe „Pasiunea mea și tangența ei cu așteptările de viitor”, fiecare participant a avut la dispoziție cinci minute pentru a-și prezenta, în mod original și creativ, pasiunea, prin intermediul căreia s-a afirmat și s-a dezvoltat. Astfel, pe scenă, participanții și-au prezentat talentele oratorice, au demonstrat că sunt buni la dans, cântă la diverse instrumente muzicale, posedă arta declamației.\n\nIuliana Coliban, elevă în clasa a XII-a la Liceul „Alexei Mateevici” din satul Pîrlița, spune că în spatele celor 12 ani de studii stă o muncă colosală, iar participarea la concursuri raionale și naționale i-a permis să acumuleze atât cunoștințe, cât și experiență, fapt ce a ajutat-o și la concursul „Elevul anului”. „Atmosfera de la concurs este foarte prietenoasă, se desfășoară într-o manieră interesantă și plină de voie bună. Voi fi fericită indiferent de locul pe care-l voi ocupa. Am observat că fiecare dintre noi a depus o muncă enormă pentru a avea rezultate. În acest sens, voi aprecia meritele și câștigul fiecărui participant în parte, pentru că în acest concurs toți suntem buni”, spune ea.\n\n„Acest concurs mă motivează să aspir la și mai multe rezultate frumoase în viitor. Probele nu mi s-au părut complicate, mai ales pentru că mi-am exprimat părerea și mi-am prezentat pasiunile mele. Într-o oarecare măsură, nu contează locul pe care-l voi obține, pentru că cel mai important este participarea și faptul că pot fi prezentă aici. Oricum, știu că reușitele mele au fost apreciate la justa valoare”, spune și Delia Crăciunel, elevă în clasa a IX-a la Liceul Teoretic Sculeni.\n\nDupă ce participanții au trecut prin toate probele concursului, juriului i-a venit misiunea dificilă de a lege pe cei mai buni dintre cei buni.\n\nAstfel, la treapta gimnazială, Laurențiu Prepeliță, elev în clasa a IX-a, din Liceul „Vasile Alecsandri” s-a învrednicit de titlul „Elevul anului”. „Acest premiu înseamnă mult pentru mine”, spune el, după care adaugă: „Pe parcursul anilor, într-adevăr, am depus o muncă enormă pentru a reuși să obțin performanțe și m-am implicat în diverse activități. În momentul de față sunt foarte fericit și mă simt încrezut în forțele proprii, mai ales că am reușit să ating un astfel de nivel, ceea ce mă motivează și îmi oferă încrederea că voi reuși și mai departe”.\n\nTitlul „Elevul anului” treapta liceală, a fost obținută de către Andrian Onofrei, elev în clasa a XII-a la același liceu, titlu pe care-l obține pentru a treia oară. „Munca și perseverența stau la baza unei reușite. Plus la aceasta, nu vorbim de o pregătire de o săptămână, ci de învățare continuă pe tot parcursul anilor de studii”, spune tânărul.\n\nConcursul raional „Elevul anului”, ediția 2024, organizat de către Direcția Educație Ungheni, urmărește implicarea, promovarea și motivarea elevilor dotați în vederea constituirii și dezvoltării viitorului potențial intelectual al țării. „Felicitări participanților pentru curajul, voința și ingeniozitatea cu care s-au manifestat la acest concurs. I-am admirat pe fiecare în parte și pot spune că, prin acești tineri minunați, țara noastră are un viitor frumos. Implicându-se în acest concurs, elevii și-au dezvoltat și anumite calități umane. Toți participanții au venit bine pregătiți, la toate probele. Așteptăm și în edițiile viitoare un număr cât mai mare de elevi ca să se implice”, a subliniat Iulia Pancu, șefa Direcție Educație Ungheni.\n\nObiectivul concursului constă în valorificarea competențelor intelectuale ale elevilor dotați. Concursul are menirea de a identifica valori prin muncă, experiență și corectitudine. Acesta este axat pe cei mai harnici, activi, creativi și dotați elevi. Participanții au fost elevii care pe parcursul anului de studii 2023 – 2024, nu doar că au acumulat multe cunoștințe și informații, ci au reușit să obțină rezultate frumoase la învățătură, olimpiade școlare, concursuri și activități extrașcolare.",
    "metadata": {
      "original_file": "Expresul_Ungheni_0123.html"
    }
  },
  {
    "title": "Victor Parlicov a fost la Ungheni, într-o vizită de lucru",
    "content": "Victor Parlocuv, ministrul energiei, a fost la Ungheni săptămâna trecută, într-o vizită de lucru. El a purtat un dialog cu primarii și mediul de afaceri din regiune, cu privire la prioritățile Guvernului în domeniul energetic.\n\nMinistrul Energiei a subliniat că Moldova a trecut cu succes stres testul organizat de Federația în anul 2022, când, în luna noiembrie, au fost limitate livrările de gaze naturale și sistate livrările de energie electrică spre malul drept al Nistrului, diversificându-și sursele și rutele de aprovizionare cu gaze naturale. Sincronizarea sistemului energetic cu cel continental, a permis la rândul său importul de energie electrică din România.\n\nPotrivit acestuia, după depășirea crizei energetice, Ministerul Energiei s-a concentrat pe prioritățile pe termen lung, prima dintre acestea fiind eficiența energetică. „Timp de 30 de ani, nu ne-am preocupat de investiții în eficiență energetică pentru că am sperat la prețuri mici la gaze și energie electrică, iar locuințele noastre așa și au rămas ineficiente energetic și consumă cu 50% mai mult decât în țările UE pe metru pătrat și mai mult de 50% din toată energia consumată în țară”, a spus ministrul.\n\nÎn discuțiile cu oamenii de afaceri, ministrul Energiei a explicat politicile în domeniul promovării energiei regenerabile și electrificării transportului. Potrivit acestuia, anul viitor ar urma să devină operațională bursa de energie electrică, OPEM, care va impulsiona investițiile în sector. Drept urmare a introduceri prețurilor diferențiate pe ore, stocarea energiei electrice va deveni un model fezabil de afaceri. De asemenea, pe lângă a fi un mijloc de transport, automobilele electrice vor putea fi folosite pentru stocarea energiei electrice și alimentarea locuințelor sau livrare în rețea.\n\nLa Ungheni, ministrul Energiei a vizitat și câteva afaceri locale, printre care un parc fotovoltaic de 45 kW și o spălătorie de covoare, care a implementat mai multe măsuri de eficiență energetică și folosește energie regenerabilă în procesul de producție.",
    "metadata": {
      "original_file": "Expresul_Ungheni_0066.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0364.html"
    }
  },
  {
    "title": "Și-a pierdut actele și a încercat să treacă ilegal frontiera pe podul Eiffel de la Ungheni",
    "content": "Polițiștii de frontieră au surprins o persoană în timp ce înainta spre ieșirea din țară pe podul Eiffel care leagă cele două maluri ale Prutului din Ungheni. Persoana s-a dovedit a fi cetățean al Republicii Turcia, care după o sărbătoare ar fi pierdut actele de călătorie și, astfel, a încercat ilegal să ajungă în România.\n\nIncidentul s-a produs în după-amiaza zilei de ieri, 7 septembrie 2023, patrula Sectorului Poliției de Frontieră Ungheni responsabilă de paza podului de fier Eiffel a observat bărbatul care se deplasa pe calea ferată. La apropierea polițistului de frontieră către acesta pentru verificările de rigoare, a fost imposibilă discuția, bărbatul fiind vorbitor de o limbă străină. Cercetările au continuat la sediul Sectorului unde s-a aflat că persoana este cetățean al Republicii Turcia, în vârstă de 62 de ani, având o xerocopie a pașaportului temporar.\n\nDin cercetările ulterioare, străinul a intrat legal în Republica Moldova la începutul lunii septembrie curent și există o notificare precum că acesta a informat autoritățile despre pierderea documentelor.\n\nTotodată, conform declarațiilor, bărbatul a explicat că documentele le-a pierdut la o sărbătoare cu niște cunoscuți, însă având locul de trai în România și-a dorit să ajungă în statul vecin.\n\nPentru fapta sa, persoana riscă cercetare penală privind comiterea infracțiunii de tentativă a trecerii ilegale a frontierei de stat. Cercetările pe caz continuă în vederea elucidării circumstanțelor.",
    "metadata": {
      "original_file": "Expresul_Ungheni_0318.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0221.html"
    }
  },
  {
    "title": "Doi cetățeni străini au încercat să treacă vama Sculeni cu acte falsficate",
    "content": "Doi cetățeni ucraineni au fost depistați în Punctul de Trecere a Frontierei Sculeni cu certificatele de competență profesională false. Incidentele au avut loc în ultimele 24 de ore.\n\nPotrivit informațiilor oferite de Poliția de Frontieră, în punctul de trecere a frontierei Sculeni, doi cetățeni ucraineni s-au prezentat la controlul de frontieră în calitate de șoferi de automarfare. Printre documentele de călătorie, persoanele au înmânat spre verificare și certificatele de competență profesională pentru transportul internațional de mărfuri.\n\nAmbele documente, pretins a fi emise de autoritățile ucrainene, conțineau indici de falsificare. La audieri, un șofer a declarat că urmase studiile specializate și achitase 2800 de grivne pentru document, iar al doilea șofer a precizat doar că a frecventat niste cursuri online în domeniu.",
    "metadata": {
      "original_file": "Expresul_Ungheni_0174.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0558.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0108.html"
    }
  },
  {
    "title": "Un microbuz cu colete din Italia a fost reținut în vama Sculeni pentru transport ilegal de bagaje",
    "content": "Funcționarii postului vamal Sculeni, în colaborare cu polițiștii de frontieră, au identificat un lot semnificativ de mărfuri nedeclarate. Este vorba de un microbuz de model Mercedes-Benz Sprinter, condus de un tânăr din Republica Moldova în vârstă de 26 de ani, care transporta pasageri și bagaje neînsoțite din Italia. Acesta s-a prezentat la vama Sculeni, pe sensul de intrare în țară.\n\nLa întrebările funcționarilor vamali, atât șoferul, cât și pasagerii au declarat că transportă doar bunuri personale. Cu toate acestea, în cadrul unui control fizic detaliat al vehiculului și al bagajelor, au fost depistate bunuri nedeclarate, inclusiv: o icoană, presupus a fi din argint și datând din secolul XVIII, produse alimentare (cafea, salam, cașcaval) în cantități comerciale și electrocasnice.\n\nValoarea lotului de mărfuri este estimată preliminar la câteva sute de mii de lei. Specialiștii urmează să stabilească cu exactitate valoarea și autenticitatea bunurilor ridicate.\n\nȘoferul riscă sancțiuni pentru nedeclararea mărfurilor, iar bunurile ridicate sunt pasibile de confiscare, conform legislației în vigoare.",
    "metadata": {
      "original_file": "Expresul_Ungheni_0031.html"
    }
  },
  {
    "title": "Locuitorii comunei Mănoilești vor beneficia în curând de un teren multifuncțional de sport",
    "content": "Autoritățile locale din comuna Mănoilești au demarat un nou proiect numit „Reabilitarea terenului multifuncțional de sport din parcul central Mănoilești” câștigat în cadrul Programului lansat de Guvernul Republicii Moldova, prin intermediul Fondului Național de Dezvoltare Regională și Locală „Satul European Expres„.\n\nObiectivul general al acestui proiect este renovarea terenului de sport multifuncțional pentru asigurarea unor condiții calitative ridicate pentru practicarea sportului precum: fotbal, volei, baschet, tenis de câmp și alergări în orice perioadă a anului.\n• un teren de sport cu dimensiunea 46 x 24 m, care include: teren de fotbal, volei, baschet, pistă de alergări care va fi renovat și îngrădit cu gard de protecție;\n• un teren de baschet și volei cu dimensiunea 20×10 amenajat, acoperit cu turnătură de cauciuc, marcaje longitudinale, transversale și diverse aplicate;\n• un set de tenis de camp instalat;\n\nTot datorită acestui proiect vor fi amenajate 2 clumbe în exteriorul terenului unde vor fi sădite flori și vor fi plantați 50 de copaci în parcul din preajmă.\n\nPotrivit autorităților locale, au început deja lucrările prin pregătirea terenului, pentru executarea lucrărilor propriu zise, unde au fost implicați tinerii voluntari din comuna Mănoilești. Totodată sunt încurajați și ceilalți locuitori ai comunei să se implice, pentru realizarea cu succes a proiectului.\n\nMenționăm că, proiectul „„Reabilitarea terenului multifuncțional de sport din parcul central Mănoilești” a fost lansat în cadrul Programului „Satul European Expres„, este finanțat de Guvernul Republicii Moldova, prin intermediul Fondului Național de Dezvoltare Regională și Locală.",
    "metadata": {
      "original_file": "Expresul_Ungheni_0313.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0380.html"
    }
  },
  {
    "title": "Muncipiul Ungheni are viceprimari. Toți au fost votați „la pachet”",
    "content": "Municipiul Ungheni are trei viceprimari noi. Aceștia au fost aleși la ședința consiliului municipal, desfășurat la data de 5 decembrie.\n\nVitalie Vrabie, primarul municipiului Ungheni a înaintat trei candidați la funcția de viceprimari ai municipiului Ungheni, solicitând consilierilor municipali să voteze la „pachet”, nu pe fiecare individual.\n\nAstfel, în urma voturilor a 14 consilieri, din 26 prezenți, Eduard Balan și Nicolae Cevaga, candidați înaintați de la CUB și Denis Carnovschi, candidat la funcția de viceprimar înaintat de către PSRM, au devenit viceprimarii municipiului Ungheni.\n\n„M-am documentat cu privire la parcursul profesional al fiecăruia. Deși, o parte din acești candidați nu desprind atât de multă experiență pe care noi ne-am fi dorit-o, totuși, aș putea afirma că, toți cei trei au dorința, capacitatea și au pregătire profesională destul de mare și studii suficiente pentru ca să fie în stare să facă față lucrurilor în perspectivă. Sper foarte mult și îi rog să rămânem responsabili, pentru a realiza toate lucrurile pe care noi le-am promis și pe care le așteaptă unghenenii.”, a subliniat Vitalie Vrabie.\n\nDeși, la ședință cadidaților la funcția de viceprimar nu li s-a oferit cuvântul să se expună, noi i-am abordat pe fiecare din cei trei în parte și am încercat să discutăm cu ei despre investirea lor în funcția de viceprimar.\n\nSurprinzător, nici unul din cei trei candidați la viceprimar, nu cunoșteau încă de care domeniu vor fi responsabili.\n\nEduard Balan: „Probabil, că voi fi responsabil de același domeniu în care am activat din 2012 – 2019, adică de cel social. Urmează să discutăm cu Vitalie Vrabie, pentru a stabili mai multe detalii și depinde deja de el cum va distribui atribuțiile fiecăruia. Eu sper să mă regăsesc în domeniul pe care îl cunosc. Astfel, îmi propun să discut cu toți directorii de instituții, să analizez inițiativele pe care le au ei și să vin și eu cu careva inițiative, pentru ca în viitorul apropiat, să se observe că se produc anumite schimbări în domeniu.”.\n\nDenis Carnovschi: „Respect decizia domnului primar. Mă bucură faptul că el are încredere în mine, în competențele mele. Încă nu cunosc exact pe ce domeniu voi fi responsabil, totul e la decizia primarului. Consider că, odată ce primarul a analizat CV-ul meu, el cunoaște mai bine în ce domeniu aș putea să activez pentru a aduce o plusvaloare în comunitatea ungheneană. Pot să vă asigur că, noi vom lucra doar pentru buna gestionare a activităților și acțiunilor care vor fi întreprinse, pentru un viitor prosper al cetățenilor.”.\n\nNicoale Cevaga: „Probabil că voi fi responsabil de domeniul construcții și urbanism. Este o provocare nouă pentru mine ce necesită multă muncă, dar și cunoștințe noi. Este un domeniu cunoscut, pentru că am fost consilier muncipal în perioada 2019 – 2014. Am multe planuri, dar nu vreau să le expun, pentru că trebuie analizate și structurate și după, vor fi anunțate”.",
    "metadata": {
      "original_file": "Expresul_Ungheni_0256.html"
    }
  },
  {
    "title": "Eveniment caritabil de succes organizat de familia Antoci în Ungheni: peste 20.000 de lei colectați pentru o familie din Măc",
    "content": "În cartierul Berești din municipiul Ungheni, cuplul Doina și Tudor Antoci, proprietarii unui restaurant local, au organizat un eveniment caritabil impresionant, menit să sprijine o familie din satul Măcărești, care a pierdut totul într-un incendiu devastator.\n\nO inițiativă transformată într-o acțiune de solidaritate \n\n Evenimentul, conceput inițial ca Ziua Ușilor Deschise și moment de aprindere a luminițelor de pe brad, a devenit o acțiune caritabilă. Taxa de participare a fost de doar 50 de lei, iar fondurile colectate – peste 20.000 de lei și 370 de euro – vor fi folosite pentru a sprijini familia afectată.\n\nMomente artistice și licitații pentru o cauză nobilă \n\n Programul seria a inclus: Prestații artistice oferite de formația Măriuțele de la Centrul Cultural Multifuncțional „Regina Maria” (conducătoare Veronica Morcov), grupul de chitariști Glemix (condus de Pavel Bahrin) și Gabriela și Tudor Antoci. Invitată specială a fost Valeria Marcu , care a încântat publicul cu interpretările sale. O licitație cu obiecte deosebite oferite cu drag de agenți economici din Ungheni, inclusiv o ramă pentru fotografie din lemn oferită de un atelier foto, un coș de lozie cu platouri din lemn și vin de la un magazin cu cadouri tradiționale, lumânări confecționate manual din produse naturale și produse cosmetice.\n\nImplicare comunitară \n\n Cheltuielile de organizare au fost suportate integral de familia Antoci, iar echipa a lucrat gratis, contribuind astfel și ei la acțiunea de caritate. De asemenea, primarul comunei Măcărești, Sergiu Manciu, a fost prezent pentru a susține inițiativa. Deși reprezentanții Primăriei municipiului Ungheni nu au participat, instituția a contribuit financiar la acțiune.\n\nO tradiție în devenire \n\n Doina Antoci și-a exprimat dorința de a transforma acest eveniment într-o tradiție anuală, dedicată sprijinirii celor aflați în dificultate în perioada sărbătorilor de iarnă. „Mă bucur că am reușit să aducem împreună comunitatea pentru o cauză nobilă. Solidaritatea și sprijinul oferit de oameni ne inspiră să continuăm”, a declarat aceasta. \n\n Precizăm că Doina Antoci nu e la prima sa acțiune de caritate. Aceasta în 2019 împreună cu colegele sale de la centrul de frumusețe, pe care tot ea îl administrează, au decis ca plata pentru serviciile (manichiură, pedichiură, tunsori, coafuri) prestate timp de o zi să o ofere unei familii din municipiul Ungheni cu un copil ce suferea de malnutriție. Una dintre inițiatoarele campaniei pentru micuțul Valeriu, ne-a declarat atunci că 28 de femei au ales să vină să se facă frumoase și au reușit să adune 4441 lei. Aceasta însemnând lapte praf, prescris de medici, pentru o lună și produse de igienă.",
    "metadata": {
      "original_file": "Unghiul_0103.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0553.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0046.html"
    }
  },
  {
    "title": "A fost elaborat Planul de Mobilitate Urbană Durabilă (PMUD) al municipiului Ungheni",
    "content": "Cu suportul Uniunii Europene, municipiul Ungheni va avea un plan de mobilitate urbană. Acesta a fost elaborat de experți de la București și Chișinău, după ample studii și analize, după realizarea unui sondaj privind mobilitatea urbană între ungheneni.\n\nDocumentul conține circa 250 de pagini, cu numeroase tabele și diagrame. Pe lângă descrierea exhaustivă a situației existente în ceea ce privește rețeaua stradală, transportul public, pistele de bicicliști, modalitățile de deplasare a oamenilor, aici se regăsește și viziunea de dezvoltare a mobilității urbane, direcțiile de acțiune, un portofoliu de proiecte de dezvoltare etc.\n\nProiectul Planului de Mobilitate Urbană Durabilă al municipiului Ungheni a fost analizat și discutat în cadrul unei ședințe a grupului de lucru, consiliului consultativ și transportatorilor, la finele săptămânii trecute.\n\nUrmează să se facă ultimele ajustări, după care acest Plan va fi propus spre consultări publice. \n\n Proiectul va fi publicat pe pagina web a Primăriei municipiului Ungheni – www.ungheni.md – astfel că orice persoană interesată va putea lua cunoștință de el.\n\nMunicipiul Ungheni va fi unul dintre primele orașe din Republica Moldova care va avea un Plan de Mobilitate Urbană Durabilă, ceea ce îi va permite să implementeze noi proiecte privind infrastructura de drumuri, transportul public urban etc.",
    "metadata": {
      "original_file": "Expresul_Ungheni_0190.html"
    }
  },
  {
    "title": "Alimentația gratuită pentru elevii claselor gimnaziale va fi implementată din septembrie 2025",
    "content": "Elevii claselor a V-IX-a vor beneficia de alimentație gratuită în școală, din luna septembrie 2025. Declarații în acest sens au fost făcute de ministrul educației și cercetării, Dan Perciun, într-o conferință de presă, transmite IPN.\n\nPotrivit lui Dan Perciun,în perioada ianuarie-februarie va fi stabilit formatul de implementare a acestui angajament, în funcție de mărimea școlii și capacitatea cantinei, iar detaliile vor fi prezentate după luarea deciziei finale.\n\nÎn același timp, susține ministrul educației și cercetării, în 2025, ministerul își continuă activitatea în jurul a cinci priorități majore pentru dezvoltarea unui sistem educațional performant și sustenabil: investițiile în cadrele didactice, modernizarea infrastructurii și dotarea instituțiilor, actualizarea curriculumului pentru a răspunde provocărilor secolului XXI și cerințelor pieței muncii, promovarea integrității academice la toate nivelurile, precum și asigurarea incluziunii și bunăstării fizice și emoționale a tuturor elevilor, copiilor și studenților.\n\nAstfel, programele „Investim în educatori” și „Investim în profesori” vor continua să ofere acces gratuit la formări și recalificări pentru cadrele didactice. Anul acesta programul va fi extins și pentru directorii instituțiilor de învățământ, cadrele didactice de sprijin, psihologi și logopezi. Totodată, vom fi oferite formări pentru 6 mii de profesori în domeniul competențelor digitale, cu certificarea acestora. Anul acesta va fi simplificată procedura de recalificare a profesorilor și vor fi elaborate încă 5 mii de proiecte didactice.\n\nPotrivit lui Dan Perciun, ministerul își propune ca în primele 6 luni ale anului 2025 să se revină la subiectul majorării sporului pentru titlul științific de doctor și doctor habilitat al cadrelor didactice universitare, planificând în primul semestru al acestui an majorări semnificative.\n\nÎn 2025 va fi reluată campania „Fii PRO” și ministerul își propune ca anul acesta mai mulți tineri să fie admiși la pedagogie și mai mulți absolvenți să fie repartizați în școlile din țară. Începând cu luna ianuarie, se va dubla și tripla bursele doctoranzilor până la 4 400 de lei. Hotărârea de guvern urmează să fie aprobată până la finele acestei luni. Astăzi, bursa lor oscilează între 1 830 și 2 190 de lei.\n\nPotrivit lui Dan perciun, Ministerul va continua în acest an să procure autobuze. Licitația este deja lansată, pentru a procura 39 de autobuze, inclusiv autobuze cu capacitate mai mare, de până la 35 de locuri.\n\nÎn școlile profesionale și colegii se vor investi peste 20 de milioane de lei pentru dezvoltarea infrastructurii și îmbunătățirea condițiilor de trai, respectiv pentru reparația căminelor, implementarea măsurilor de eficientizare energetică și creșterea calității procesului de formare profesională. Totodată, sunt în curs de execuție lucrările de proiectare tehnică pentru 35 de școli model, iar acest proiect va fi extins la 90 de instituții de învățământ.\n\nÎn 2025, susține ministrul, vor fi mobilizate surse pentru investiții ulterioare și Ministerul este în plin proces de negociere a unui acord de finanțare de 35 milioane de euro pentru școlile model, din partea Băncii Consiliului European. De asemenea, va fi extins cu 30 de milioane de euro proiectul actual cu Banca Mondială pentru modernizarea universităților.",
    "metadata": {
      "original_file": "Unghiul_0416.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0338.html"
    }
  },
  {
    "title": "6 iulie 1949",
    "content": "Unul din momentele culminante după instaurarea regimului sovietic în Basarabia (1940-1944) a fost și operațiunea lansată în noaptea de 5 spre 6 iulie 1949, ora 02, fiind încheiată oficial la ora 20.00 în seara zilei de 7 iulie. În planurile secrete ale operațiunii „Sud” era vizată deportarea a 40 850 de persoane, dar din diferite motive a fost înfăptuită strămutarea forțată în Siberia și Kazahstan a 35 795 de persoane, dintre care 9 864 de bărbați, 14033 femei și 11 889 de copii. Evenimentul tragic a fost numit ulterior, pe drept cuvânt, „cea mai mare deportare a populației basarabene”. \n\n Deportările din iulie 1949 au avut o anvergură mai mare în comparația cu cele din iunie 1941, scopul cărora a fost de a elimina la scară mai ridicată toate elementele sociale indizerabile, mai ales din zonele rurale. Țăranii era refractari la ideile comuniste și anume ei au suferit cel mai mult. De remarcat că majoritatea românească era preponderent rurală, în proporție de 80%, era evident că represiunile aveau și un caracter antiromânesc pronunțat. În același timp, au avut de suferit în măsură egală și reprezentanți al altor comunități etnice: ucraineni, găgăuzi, ruși, evrei, bulgari, etc. \n\n După deportarea din iulie 1949, populația locală, indiferent de etnie, a început să se resemneze în fața regimului totalitar sovietic. Iluziile cu privire la eliberarea Basarabiei de către americanii s-au spulberat, și mai ales, după înăbușirea revoluției maghiare de către sovietici din toamna anului 1956. \n\n Consecințele acelor evenimente impuse din afară, sunt viabile și în prezent (unele partide și grupări din Parlament, războiul de la estul frontierei, propaganda falsurilor etc.). \n\n Însă în Republica Moldova (parte din fosta Basarabie) victimile totalitarismului sovietic cu urmașii lor nu au fost reabilitate până astăzi. O reabilitare completă trebuie să includă nu numai o dimensiune morală, dar și una reală, a restituirii proprietăților pierdute și a altor daune materiale la care au fost supuși, oameni absolut nevinovați. Cu referire la autoritățile publice în problema dată, nu avem dreptul să fim indiferenți”",
    "metadata": {
      "original_file": "Unghiul_0292.html"
    }
  },
  {
    "title": "Un nou program pentru dezvoltarea afacerilor verzi va fi lansat la Ungheni",
    "content": "În cadrul acestui program, persoanele care vor dori să-și dezvolte afaceri verzi, vor primi suport în elaborarea planului de afacere și acces la finanțări. Iar, cei care urmăresc să aplice la Programul ECO IMM-uri implementat de Organizația pentru Dezvoltarea Antreprenoriatului (ODA) vor primi sprijin de coaching pentru a avea acces la finanțare, în demararea și dezvoltarea unei afaceri ecologice.\n\nDeci, dacă ești interesat/ă de inițierea și dezvoltarea unei afaceri verzi? Ai o idee și nu știi de unde să începi? Începe cu înregistrarea la trainingul antreprenorial de 5 zile bazat pe Programul Green SIYB (Start and Improve Your Green Business/Inițiază și Dezvoltă Afacerea Verde).\n\n”Credem cu tărie că antreprenoriatul și inițiativa tinerilor pot schimba lumea în bine. Ne dorim să contribuim la creșterea comunității noastre și să sprijinim pe cei pasionați să-și dezvolte propria afacere. Prin parteneriatele noastre cu instituții de încredere, vom oferi acces la resurse, mentorat, formare și oportunități de dezvoltare pentru a încuraja inovația și spiritul antreprenorial. Împreună cu Oranizația Internațională a Muncii lansăm apelul de înscriere la programul de suport pentru antreprenori”, a menționat Marina Zamă, membră a JCI Ungheni.\n\nSesiunea de informare cu privire la condițiile de participare la Program va avea loc la data de 21 iulie 2023, ora 11:00, la adresa Națională 7 (Primăria municipiului Ungheni).\n\nProgramul este oferit de Organizația Internațională a Muncii, prin intermediul proiectului „Stimularea economiei verzi în Republica Moldova”, în parteneriat cu Primăria Ungheni.",
    "metadata": {
      "original_file": "Expresul_Ungheni_0344.html"
    }
  },
  {
    "title": "La gimnaziul din Florițoaia Nouă va fi amenajat un bloc sanitar în interior",
    "content": "Gimnaziul din Florițoaia Nouă se regăsește în lista instituțiilor care vor avea, în acest an, un bloc sanitar în interior, iar elevii și profesorii vor avea acces la apă și sanitație.\n\nBlocul sanitar existent este în afara instituției, situat la o distanță de circa 50 de metri față de clădirea în care se instruiesc cei 111 elevi și își desfășoară activitatea 11 cadre didactice. Și totuși, elevii și profesorii zilnic, indiferent de condițiile meteo, sunt nevoiți să iasă afară pentru a utiliza blocul sanitar.\n\nDe menționat că veceul din curte a fost renovat în urmă cu 10 ani, datorită unui proiect. „Atunci când am venit la cârma instituției, acum 10 ani, veceul era într-o stare deplorabilă. Am aplicat la un proiect și în așa mod am reușit să aducem blocul sanitar într-o condiție bună față de cum era.”, spune Adrian Bambuleac, directorul gimnaziului din Florițoaia Nouă.\n\nLucrările de renovarea a blocului sanitar din interior vor începe în perioada estivală, când copiii se vor afla în vacanță. Acestea vor fi pornite de la zero, fiind construită o anexă cu intrarea prin interiorul instituției. „Era necesar de mult timp să fie construit un bloc sanitar în interiorul instituției noastre, în primul rând, pentru sănătatea copiilor și profesorilor, iar în al doilea rând, să le oferim condiții mai bune de igienă și, nu în ultimul rând, pentru educarea tinerei generații.”, a mai menționat directorul.\n\nGabriela Chiriac este elevă în clasa a VIII-a. Ea se arată încântată de faptul că, începând cu anul viitor, nu o să mai fie nevoită să iasă afară pentru a utiliza veceul. „Personal, sunt nerăbdătoare să beneficiem de aceste comodități fără să fim nevoiți să ieșim afară prin ploaie sau frig. Consider că e o inițiativă bună atât pentru noi ca și elevi, cât și pentru profesori. ”, spune eleva.\n\n„Susțin și eu o astfel de inițiativă. Ne dorim să să avem o baie în interior, pentru a beneficia de condiții bune de igienă”, a punctat colega ei, Paulina Nicoriuc.\n\nDumitru Frasin, primarul comunei Florițoaia Veche, în componența căreia intră și Florițoaia Nouă, consideră că datorită finanțărilor externe, condițiile de trai în comunități se vor îmbunătăți substanțial. „Investiția este binevenită în instituția de învățământ. Atât elevii, cât și profesorii vor avea, în sfârșit, acces la un bloc sanitar în interiorul gimnaziului.”, a spus dânsul.\n\nPotrivit lui Adrian Bambuleac, în ultimii ani, cu suportul financiar acordat de către Direcția Educație și Consiliul Raional Ungheni a fost posibilă termoizolarea edificiului, schimbarea acoperișului și modernizarea cantinei.\n\nCare sunt instituțiile din raionul Ungheni și Călărași care vor beneficia de grupuri sanitare pe interior\n\nReamintim că, în 2022, din cele 44 de instituții de învățământ existente în raionul Ungheni, 10 nu dispuneau de grupuri sanitare în interior. În acest an, în șapte instituții de învățământ vor fi construite blocuri sanitare în interiorul instituției. Este vorba de: gimnaziul Florițoaia Nouă, gimnaziul Semeni, gimnaziul Costuleni, gimnaziul Frăsinești, gimnaziul „Dimitri Cantemir” orașul Cornești, și Liceul Teoretic „Alexei Mateevici” din Pîrlița, Liceul Teoretic Sculeni.\n\nȘi șapte instituții de învățământ preuniversitar din raionul Călărași vor beneficia de blocuri sanitare în interior. Este vorba de gimnaziile din Peticeni, Pîrjolteni, Țibirica, Pitușca, Răciula, Bahmut și Liceul Teoretic „Mihai Eminescu” din Sipoteni.\n\nÎn următorii doi ani, în 125 de de instituții vor fi renovate și dotate grupurile sanitare cu suportul UNICEF.\n\nNOTĂ: În perioada octombrie – noiembrie 2023, Ministerul Educației și Cercetării în parteneriat cu UNICEF a susținut o evaluare voluntară a infrastructurii și serviciilor de alimentare cu apă, sanitație și igienă în instituțiile școlare din țară. Din cele 589 de instituții participante la evaluare, 175 au raportat că utilizează atât toaletele cu apă, cât și latrinele amplasate în exterior. În 61 de instituții evaluate, copiii pot utiliza doar toaletele amplasate în curtea școlii. În 393 de instituții, cabinele de toaletă nu sunt proiectate pentru a fi ușor accesibile persoanelor cu mobilitate redusă.\n\nConform datelor autorităților, 149 de instituții de învățământ general, din cele 1 203 care sunt în țară, nu au bloc sanitar în interior.",
    "metadata": {
      "original_file": "Expresul_Ungheni_0201.html"
    }
  },
  {
    "title": "A doua ediție a „Border Marathon\" a reunit sute de alergători pe malul Prutului la Ungheni",
    "content": "Pe malul pitoresc al Prutului din municipiul Ungheni s-a desfășurat cea de-a doua ediție a competiției „Border Marathon”, adunând sute de alergători profesioniști și amatori. Evenimentul a început la ora 06:00, cînd participanții la maratonul de 42 km au luat startul, urmați de cei de la semimaratonul de 21 km și de cei de la cursa de 10 km, care au început la două ore diferență.\n\nCompetiția a atras alergători din diverse țări, precum și reprezentanți ai autorităților naționale și internaționale cu care Poliția de Frontieră a Republicii Moldova colaborează. Participanții au avut parte nu doar de o provocare sportivă, ci și de o incursiune în activitatea Poliției de Frontieră. Vizitele la Centrul de Excelență în Securitatea Frontierei, cu prezentări interesante și demonstrații tactice, au fost puncte de atracție, alături de expozițiile de echipamente și tehnică de ultimă generație.\n\nLa finalul cursei, fiecare alergător a avut ocazia să savureze o masă ostășească, pregătită în condiții de cîmp, adăugând un gust autentic aventurii la frontieră.\n\n„Este pentru prima oară cînd particip la acest fel de eveniment în calitate de alergător. Am trăit emoții puternice și am avut deosebita plăcere să fiu alături de participanți. Felicitări și mulțumiri tuturor celor care au contribuit la organizarea acestui eveniment și care au adus viață și entuziasm acestei sărbători. Sperăm ca astfel de activități să devină o tradiție în cadrul Poliției de Frontieră” a declarat Ruslan Galușca, șeful Inspectoratului General al Poliției de Frontieră.\n\nOrganizat cu ocazia Zilei profesionale și în semn de celebrare a unui stil de viață activ și sănătos, „Border Marathon” este un proiect comun desfășurat de Poliția de Frontieră a Republicii Moldova în colaborare cu Moldova Trail Run Club.",
    "metadata": {
      "original_file": "Expresul_Ungheni_0128.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0504.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0154.html"
    }
  },
  {
    "title": "BAC 2024: Care este rata de promovare a liceelor și colegiilor din Ungheni și Călărași",
    "content": "Ministerul Educației și Cercetării și Agenția Națională pentru Curriculum și Evaluare a prezentat clasamentul instituțiilor de învățământ, alcătuit pe baza rezultatelor obținute de candidații înscriși în sesiunea de bacalaureat 2024.\n\nConform rezultatelor finale ale sesiunii, 132 de licee teoretice au rata de promovare 100% (prin comparație cu 98 în anul precedent), dintre care 22 au media mai mare de 8 (prin comparație cu 8 în anul precedent). „Ne bucurăm să vedem o îmbunătățire considerabilă a performanțelor academice în liceele teoretice din acest an. Aceste rezultate reflectă eforturile comune ale întregii comunități educaționale și ne motivează să continuăm să sprijinim și să investim în sistemul nostru de învățământ”, a menționat Lilia Ivanov, directoarea Agenției Naționale pentru Curriculum și Evaluare din cadrul Ministerului Educației și Cercetării.\n\nÎn raionul Ungheni sunt opt licee. Din cele opt, cinci dintre ele au rata de promovare de 100%. Este vorba de Liceul Teoretic „Vasile Alecsandri”, L.T. „Ion Creangă”, L.T. „Gheorghe Asachi”, toate din orașul Ungheni, L.T. Sculeni, L.T. „Elada”, Măcărești.\n\nÎn schimb, la L.T. „Mihai Eminescu”, or. Ungheni, rata de promovare este de 96,1%, la L.T. „Alexandr Pușkin”, or. Ungehni, rata de promovare este 92.1%, iar la L.T. „Alexei Mateevici” din Pîrlița rata de promovare este de 92,52%.\n\nAstfel, la L.T. „ Vasile Alecsandri ” din or. Ungheni, din toți 66 de candidați, toți 66 au fost promovați. Media pe examen a candidaților este de 8,31, iar pe anii de liceu – 8,35. La liceul „ Gheorghe Asachi ”, toți cei 50 de candidați înscriși au promovat examenele. Media pe examen este de 7,31, iar pe anii de liceu – 7,82. La liceul „ Ion Creangă ” au fost înscriși 35 de candidați și toți 35 au fost promovați. Media pe examen este de 6,84, iar pe anii de liceu este de 7,82. La liceul „Elada” din Măcărești, toți cei 14 candidați înscriși au promovat examenele, media pe examene fiind de 6,66, iar pe anii de liceu – 7,98. Și la Liceul Sculeni , toți 21 de candidați înscriși au promovat examenele, media fiind de 6,95. Iar media pe anii de liceu este de 7,69.\n\nLa liceul „ Mihai Eminescu ”, din cei 77 de candidați, 74 au promovat examenele. Media pe examene este de 7,08, iar pe anii de liceu este de 7,41. La liceul „Alexei Mateevici” din Pîrlița au promovat examenele 25 din cei 27 de candidați înscriși, cu media la examene de 6,96. Media pe liceu este 7,80. Și la liceul „Alexandr Pușkin ”, din cei 38 de candidați, 35 au promovat examenele cu o medie generală de 6,63. Media pe anii de liceu este de 7,38.\n\nLa Ungheni mai avem și două colegii. Este vorba de Colegiul de Medicină și Colegiul Agroindustrial.\n\nRata de promovarea la Colegiul de Medicină este de 54,16%. Din cei 48 de candidați, doar 26 au fost promovați, cu o medie generală pe examene de 6,43. Media pe anii de liceu este de 7,74. Iar la Colegiul Agroindustrial , rata de promovare este de 31,25%. Din cei 16 candidați, doar 5 au susținut examenele cu o medie generală de 6,25. Media pe anii de liceu este de 7.09.\n\nLa Călărași sunt doar trei licee. Aici, rata de promovare este de 100% la două licee. Este vorba de liceul „Mihai Sadoveanu” și liceul „Mihai Eminescu” din Sipoteni. La liceul „Vasile Alecsandri” din orașul Călărași, rata de promovare este de 93,18%.\n\nDeci, din cei 39 de de candidați înscriși, de la liceul „Mihail Sadoveanu” , toți au susținut examenele, cu o medie generală de 7,57. Media per anii de liceu este de 8,09. La liceul „Mihai Eminescu” din Sipoteni, toți cei 19 candidați au promovat examenele cu o medie generală de 7,32. Media pe anii de liceu este de 7,8. Iar la liceul „Vasile Alecsandri” din cei 44 de candidați, 41 au susținut examenele, cu o medie generală de 6,77. Media pe anii de liceu aici este de 7,67.\n\nNOTĂ: În cadrul examenului național de bacalaureat 2024 au fost admiși 18 mii 55 de candidați, dintre care 11 mii 321 de candidați din licee, 3815 candidați din colegii și centre de excelență, 210 candidați din universități, 198 de candidați care s-au înscris în regim de externat și 2511 restanțieri din sesiunile anterioare. În cadrul examenului au participat 367 de instituții, dintre care 312 de licee teoretice, 49 de colegii și 6 instituții de învățământ superior.",
    "metadata": {
      "original_file": "Expresul_Ungheni_0082.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0441.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0011.html"
    }
  },
  {
    "title": "Incendiu la intrarea în orașul Ungheni. O locomotivă a luat foc",
    "content": "Incendiu la Ungheni. O locomotivă a luat foc aseară în jurul ore 21:43, la intrare în oraș. La fața locului au intervenit mai multe echipaje de pompieri dar si poliția.\n\nPotrivit oamenilor legii, polițiștii inspectoratului de Poliție Ungheni au fost sesizați precum că, pe tronsonul de cale ferată „Ungheni-Chișinău”, la intrare în municipiul Ungheni, mașinistul a observat că în secțiunea motorului al locomotivei/vagonul din spate a izbucnit o flacără deschisă.\n\n”La momentul izbucnirii incendiului în vagon nu se afla nici o persoană. În total, în întreaga garnitură se aflau 7 persoane. Nici o persoană nu a avut de suferit. Pe acest caz polițiștii au inițiat o anchetă pentru stabilirea tuturor circumstanțelor producerii incendiului”, a declarat ofițera superioară de presă al IP Ungheni, Cristina Vicol.\n\n”Apelul a parvenit de la un angajat al direcției, inițial s-a crezut că este vorba despre un incendiu de vegetație, ulterior la fața locului s-au deplasat popierii și au constatat că arde locomotiva trenului care circulă pe ruta Chișinău- Ungheni. În continuare urmează să fie stabilite toate circumstanțele, pentru a afla care este motivul izbucnirii incendiului, a spus pentru Expresul, Sergiu Postolachi, șeful Direcției Situații Exepționale.\n\nÎn urma producerii incendiului focul a distrus 70% din suprafața locomotivei, un vagon pentru pasageri, dar și 20 m2 de vegetație uscată din preajma căii ferate, care a luat foc de la trenul afectat.\n\nPrecizăm că acest tip de vagoane au fost produse în anul 1987-1989.",
    "metadata": {
      "original_file": "Expresul_Ungheni_0352.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0284.html"
    }
  },
  {
    "title": "Atenție, șoferi! Strada Feroviară din Ungheni va fi cu sens unic, cu intrare de pe strada Vasile Alecsandri",
    "content": "Atenție, șoferi! Strada Feroviară din municipiul Ungheni va fi cu sens unic circulație, atenționează autoritățile publice locale. Circulația va începe la intersecția cu strada Vasile Alecsandri până la intersecția cu strada Decebal.\n\nPotrivit informațiilor oferite de Primăria municipiului Ungheni, indicatoarele rutiere vor fi montate după cum urmează:\n• la intersecția străzilor Vasile Alecsandri cu Feroviară – indicatorul „Cedează trecerea” – pe strada Vasile Alecsandri\n• la intersecția străzilor Feroviară cu Decebal – indicatoarele „Sfârșitul drumului cu sens unic” și „Viraj la dreapta interzis” – pe Strada Decebal\n• pe strada Feroviară în direcția spre strada Vasile Alecsandri – „Acces interzis”.\n\nMenționăm că noile reguli, intră în vigoare începând chiar de astăzi, 24 ianuarie 2024.\n\nReamintim că în municipiul Ungheni mai sunt introduse și alte străzi cu sens unic. Este vorba de:\n• strada Musatov : din direcția străzii Alexandru cel Bun spre strada Decebal\n• strada Vlad Țepeș : din direcția străzii Decebal spre strada Alexandru cel Bun\n• strada Alexandru cel Bun (doar în zilele de piață – joia și duminica): de la intersecția cu strada Vlad Țepeș până la strada Oranjeriei din direcția străzii Romană spre strada Mihai Viteazul\n• strada Mihai Eminescu, cu intrarea de pe Romană și ieșire spre strada Decebal, excepție făcând doar segmentul dintre Alexandru cel Bun și Veronica Micle, unde circulația se permite pe ambele sensuri",
    "metadata": {
      "original_file": "Expresul_Ungheni_0217.html"
    }
  },
  {
    "title": "Polițiștii de frontieră au destructurat o rețea de migrație ilegală",
    "content": "Polițiștii de frontieră din cadrul Direcției regionale Vest, în colaborare cu Direcția regională Sud, sub conducerea Procuraturii Ungheni, au destructurat o rețea de migrație ilegală. În baza probatoriului acumulat, au identificat un cetățean moldovean în vârstă de 29 de ani, implicat în organizarea trecerii ilegale a frontierei pentru mai mulți cetățeni ai Ucrainei. Reținerea acestuia a avut loc pe 8 iulie 2024.\n\nÎn perioada anului 2024, moldoveanul, împreună cu un grup de persoane în curs de identificare, compus din cetățeni ai Ucrainei și Republicii Moldova, a creat o schemă criminală bine organizată. Aceștia au desfășurat activități criminale la nivel transfrontalier, având ca scop obținerea unui beneficiu financiar din organizarea migrației ilegale a cetățenilor ucraineni în spațiul Uniunii Europene.\n\nÎn urma acțiunilor infracționale, ofițerii de urmărire penală au relevat că, în perioada 20-21 iunie 2024, pentru 15 migranți ucraineni s-a organizat trecerea ilegală a frontierei prin intermediul unui tir frigorific, contra sumei de 8000 dolari SUA de fiecare persoană. În continuare, cinci persoane au fost preluate de moldovean cu automobilul personal și transportate la Chișinău.\n\nDispersându-se, la data de 25 iunie 2024, doi cetățeni ucraineni, ambii în vârstă de 25 de ani s-au prezentat în punctul de trecere a frontierei Sculeni, pe sensul de ieșire din Republica Moldova. În cadrul audierilor, aceștia au dezvăluit detalii privind metoda, modul și perioada în care au ajuns în Republica Moldova.\n\nCetățeanul moldovean a fost reținut pentru 72 de ore, ulterior de către judecătoria Ungheni i s-a aplicat măsură de arest la domiciliu pe termen de 20 de zile. Conform procedurilor legale, automobilul utilizat pentru transportarea ilicită a ucrainenilor a fost ridicat și indisponibilizat.\n\nCercetările pe caz continuă în vederea identificării tuturor persoanelor implicate și elucidării tuturor circumstanțelor. Menționăm că, în conformitate cu principiile juridice în vigoare, suspectul se prezintă cu prezumția de nevinovăție în cursul acestui proces.",
    "metadata": {
      "original_file": "Expresul_Ungheni_0094.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0142.html"
    }
  },
  {
    "title": "Basarabia: vremuri și provocări",
    "content": "Este deja o notorietate faptul că istoria care nu este învățată se repetă de multe ori cu consecințe dezastruoase.\n\nÎn continuare, vom descrie ce sunt forțe destabilizatoare într-o societate sau în alta în diferite perioade. Destabilizarea sau deturnarea dezvoltării ascendente a statului țintă. \n\n Focalizarea forțelor destabilizatoare în spațiul Pruto-Nistrean corespunde în linii mari perioadei interbelice (1918-1940). De ce? Pentru că votarea de către Sfatul Țării a unirii Basarabiei cu România (27 martie / 9 aprilie 1918) a fost o realizare majoră pentru poporul român, dar nu și pentru rivalii lui. Marele vecin din Est, refuza în continuu să recunoască Actul Unirii (recunoscut de Marile Puteri Europene la Conferința de Pace de la Paris din 1919-1920). În acest sens, s-a dedat unor acțiuni destabilizatoare la frontiera de Est a statului Român. În acel context, urmează descriere unora din ele: \n\n a) Revolta de la Hotin a cuprins un șir de cauze de ordin militar, politic și social în perioada 7-19 ianuarie 1919. Arealul nordic al Basarabiei a suferit cel mai mult în timpul I-ului război mondial. Datorită structurii sale etnice, județul Hotin a fost ținta unor forțe separatiste ucrainene. Revolta de la Hotin a fost exploatată de agitatori bolșevici și sprijinită de unități ale Armatei Roșii. În consecință, forțele armate ale statului Român au fost nevoite să facă față unei revolte sociale, dar și a unei invazii militare străine. Prin punctele Unguri, Călărășeuca și Naslavcea detașamente ale Armatei Roșii au trecut Nistrul pe gheață. Atacatorii au fost susținuți de populația locală din spatele trupelor române. În contextul acestei situații a fost ucis la Călărășeuca, generalul Stan Poetaș, de un grup de săteni. Acel general, care a înfruntat moartea la Mărăști și Mărășești, corpul căruia a fost batjocorit de niște mișei. În 1921, a fost dezvelit un monument la Soroca în memoria marelui patriot al neamului românesc (restabilit în 2021). \n\n În final insurecția a fost curmată la 20 ianuarie 1919, de către Armata Română, bineînțeles cu jertfe considerabile din ambele părți. Ulterior statul român și-a motivat activitatea educațională în regiune prin programe de românizare, cât și social-economice a populației eterogene.\n\nb) O altă provocare la adresa statului Român a fost incursiunea militară bolșevică asupra Tighinei, executată în zilele de 27-28 mai 1919 de către Brigada a 3-a a Diviziei V-a din Armata a 3-a ucraineană. Raidul a fost sprijinit de combatanți locali, infiltrați anterior și pregătiți din timp, prin intermediul organizațiilor comuniste și a agenților Rusiei bolșevice. Fiind slab și prost pregătit și prost condus, atacul de la Tighina a eșuat ca urmare a intervenției prompte a Armatei Române în cooperare cu trupele franceze dislocate în regiune. Propaganda sovietică a etichetat această intervenție drept „răscoală”, la fel ca și pe evenimentele din ianuarie 1919 de la Hotin. Incursiunea de la Tighina s-a încadrat obiectivului sovietic de a menține în rândul populației o stare de neliniște și tensiune permanentă de a semăna incertitudinea și neîncrederea în noua administrație română. În urma unor astfel de acțiuni s-au produs efecte psihologice devastatoare asupra populației civile. Statul Român a consolidat segmentul de frontieră de la Tighina cu trupe de încredere și bine dotate.\n\nc) Așa numita, răscoala de la Tatarbunar a fost o revoltă țărănească armată de inspirație bolșevică care a avut loc în zilele de 15-18 septembrie 1924, în împrejurimile localității Tatarbunar din Bugeac (Basarabia de Sud), care făcea parte din România, iar în prezent este parte a Regiunii Odesa, Ucraina. \n\n Cercetările autorităților române au arătat că sudul Basarabiei nu a fost ales deloc întâmplător, în vederea creării și dezvoltării unui câmp de activitate revoluționară. După anexarea Basarabiei la Imperiul Țarist din 1812, sudul regiunii după retragerea tătarilor a rămas pustiu. Ca rezultat, regimul țarist a dispus „importul” de diverse popoare din Balcani și din interiorul Rusiei. \n\n Astfel în zona respectivă au apărut bulgarii, găgăuzii, ucrainenii, rușii și chiar germani (cu anumite privilegii țariste). Anume în aceste sate, spionajul sovietic a început pregătirile clandestine pentru activități subversive contra statului Român. \n\n Insurecția de la Tatarbunar a fost cu adevărat o acțiune de masă violentă, apreciată drept răscoală împotriva ordinii existente în timp. Nuanțele caracteristice au fost următoarele: prima era acea că ea a fost inspirată, pregătită și organizată pe teritoriul sovietic și ulterior „exportată” în statul Basarabiei (conducători: A. Kliușnikov, O. Poliakov și I. Kolțov ș.a.); a doua este că răscoala a avut loc într-o regiune unde, drept rezultat al politicii țariste, au avut loc grave modificări demografice, unde elementul românesc deveni-se în minoritate față de alte etnii. \n\n Locuitorii satul Tatarbunar au fost traumați psihologic de luptele dintre rebeli și forțele de apărare. După lichidarea rebeliunii de la Tatarbunar, a urmat procesul celor 500, anchetate peste 500 de persoane, dintre care 287 au fost inculpate. În apărarea rebelilor, fără a cunoaște adevărul s-au ridicat personalități cu renume mondial, precum Maxim Gorki, Romain Rolland, Louis Aragon sau Bernard Show. \n\n Au fost personalități care au susținut poziția României, cum ar fi fost Charles Clark de la Universitatea din Columbia, SUA, care susținea că „rebeliunea de la Tatarbunar a fost în esență un act frapant al unui raid comunist, organizat din afară… și nu o revoluție locală”. \n\n Eșecul evenimentelor de la Tatarbunar a forțat conducerea Uniunii Sovietice să schimbe strategia de influență în regiune. Astfel la 12 octombrie 1924 este înființat pe malul stâng al Nistrului, un stat artificial denumit RASS Moldovenească cu capitala la Balta (ulterior Tiraspol) în componența RSS Ucraina (210 km lungime și 95 km lățime). Actualmente, o parte din ea, creează noi dificultăți de ordin politic și economic, dar și cu o prezență militară pe teritoriul respectiv. \n\n În final, oare astăzi forțele destabilizatoare din afară și din interiorul R. Moldova, nu urmăresc aceleași scopuri, aplicând numai alte tactici subversive? Mai concret R. Moldova, ca stat, are încă multe segmente vulnerabile, în administrarea sa. Pentru a le consolida, instituțiile statului trebuie să recapete încrederea din partea cetățenilor acestui stat. De asemenea, cum poți avea un parteneriat strategic cu un stat, când o parte din teritoriu ți l-a ocupat? Să enumerăm și alte acțiuni: embargoul asupra vinului moldovenesc, embargoul asupra fructelor și legumelor, discriminarea economică ce ține de prețul gazului sau lipsa lui nejustificată. Electoratul moldovenesc, în cadrul noilor alegeri parlamentare, vor delimita minuțios acele partide politice, care promovează încă un astfel de parteneriat. Parafrazându-l pe marele cronicar, Grigore Ureche, istoricul Andrei Eșanu se expune: „…Moldova (corect R. Moldova) rămâne în calea tuturor răutăților și greutăților, balansând între Est și Vest…”. Situația la zi e „șansa aproape unica pentru R. Moldova.",
    "metadata": {
      "original_file": "Unghiul_0512.html"
    }
  },
  {
    "title": "56 de mii de gospodării solicitante nu sunt eligibile pentru compensații",
    "content": "Pentru luna decembrie, peste 680 de mii de familii au beneficiat de compensații la energie. 56 de mii de gospodării, din cele peste 736 de mii care s-au înscris în programul „Ajutor la contor”, nu sunt eligibile pentru compensații, transmite IPN.\n\n„Compensația medie pentru luna decembrie este de 727 de lei. Pentru toți beneficiarii ne asigurăm că tariful post compensații nu este mai mare comparativ cu anul trecut”, menționează ministrul muncii și protecției sociale, Alexei Buzu.\n\nBugetul de compensații pentru luna decembrie este de 495 de milioane de lei.\n\nMinistrul a menționat că pentru perioada ianuarie-martie gospodăriile eligibile vor primi compensații și pentru electricitate. Guvernul va compensa creșterile de tarif pentru un consum lunar de 110 kWh.\n\nTotodată, începând cu luna ianuarie, statul va acoperi și creșterile de tarif la agentul termic centralizat.",
    "metadata": {
      "original_file": "Unghiul_0007.html"
    }
  },
  {
    "title": "„Suflet din sufletul neamului meu”",
    "content": "La 14 februarie s-a născut Marele Poet al Neamului, ce va dăinui în eternitate, Grigore Vieru. Este poetul, care „s-a împarțit între doua lumi, o jumătate a ființei sale a coborăt „mai jos ca iarba”, cealaltă jumătate a rămas pe veci să dăinuie deasupra florilor, printre sufletele noaste.\n\nGimnaziul Morenii Noi cu predare în limba rusă a consacrat acestui eveniment activitatea extracurriculară cu genericul „Suflet din sufletul neamului meu”. Eleva Victoria Paladiiciuc a relatat despre viața și activitatea poetului.\n\nÎn continuare elevele claselor a V-IX-a Daria Holeavciuc, Sabina Chilinciuc, Feodora Suman, Sofia Buga, Arina Starosta ne-au impresionat cu prin modul cum au recitat poeziile: „Mă rog”, „Făptura mamei”, „La alba mea căsuță”, „Locuiesc la marginea unei iubiri”, „Legământ”, „ În aceiasi limbă”.\n\n\n\n Matvei Voroșan, Margo Eni, Lina Varvariuc, din clsasa a II-a, au pus în scenă în scenă poezia „Boc- Boc- Boc” și elevele Dora Guțul și Victoria Guțul au redat în dialog poezia „Ghicitoare fară sfîrșit”.\n\nAm rămas adânc impresionați de interpretarea cântecului „Casa părintească nu se vinde ”de către elevii clasei a VII-a, care au depus atâta suflet, că ne curgeau lacrimele, noi, maturii, aducându-ne aminte de casele și părinții noștri. Au mai răsunat melodiile „Fuga- fuga”, „Seară albastră”.\n\n\n\n Elevii au fost copleșiți de slova poetului adusă în scenă de colegi și moderatoarele Doina Paladiiciuc și Ina Chistol, profesoare de limba română. La finalul activității au răsunat aplauze și pe fața fiecărui matur sau copil luceau zâmbetele de mulțumire pentru acest minunat eveniment. Cineva din ei poate abia acum a descoperit frumusețea poeziei lui Grigore Vieru, cel, care a cântat un lung și nesfârșit dor: dor de mamă, de baștină, dor de neam românesc întregit, un dor nemărginit de toate.",
    "metadata": {
      "original_file": "Unghiul_0457.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0379.html"
    }
  },
  {
    "title": "Care sunt candidații înregistrați pentru funcția de consilieri ai raionului Ungheni la alegerile locale generale",
    "content": "Pentru funcția de consilieri raionali la alegerile locale generale din 5 noiembrie au fost înregistrate la Consiliul Electoral al Circumscripției Electorale Ungheni 9 partide politice și 2 candidați independenți.\n• Partidul Politic Partidul Social Democrat European , cu 25 de candidați pe listele de consilier (12 bărbați, 13 femei)\n• Partidul Politic „Partidul Dezvoltării și Consolidării Moldovei” , cu 21 de candidați pe listele de consilier (12 bărbați, 9 femei)\n• Partidul Politic „ Coaliția pentru Unitate și Bunăstare” , cu 24 de candidați pe listele de consilier (15 bărbați, 9 femei)\n• Partidul Politic „Partidul Socialiștilor din Republica Moldova” , cu 27 de candidați pe listele de consilier (16 bărbați, 11 femei)\n• Partidul Comuniștilor din Republica Moldova , cu 19 de candidați pe listele de consilier (11 bărbați, 8 femei)\n• Partidul Politic „Partidul Acțiune și Solidaritate”, cu 35 de candidați pe listele de consilier (21 bărbați, 14 femei)\n• Partidul Politic „Democrația Acasă” , cu 19 de candidați pe listele de consilier (11 bărbați, 8 femei)\n• Partidul Politic „Platforma Demnitate și Adevăr” , cu 17 candidați pe listele de consilier (9 bărbați și 8 femei)\n\nTotodată, au fost înregistrați și doi candidați independenți. Este vorba de Sorin Gurău și Ion Scutaru.\n\nDe menționat că, toate cele 9 partide au respectat cota minimă de reprezentare de 40% pentru ambele sexe.",
    "metadata": {
      "original_file": "Expresul_Ungheni_0305.html"
    }
  },
  {
    "title": "De 33 de ani - la datorie. Polițiștii din Ungheni au sărbătorit ziua lor profesională",
    "content": "Poliția Republicii Moldova a marcat 33 de ani. Cu această ocazie, pe 18 decembrie, angajații Inspectoratului de Poliție din Ungheni au organizat un eveniment pentru a aduce un omagiu atât polițiștilor care se află la datorie, dar și veteranilor.\n\n„Ne dorim să creăm, un serviciu polițienesc eficient, modern și profesionist, sensibil la necesitățile comunității pe care o deservește”, a menționat Vasile Burlacu, comisar-șef al Inspectoratului de Poliție din Ungheni, după care a mai adăugat: „Suntem siguri că, și cetățenii își doresc un serviciu de poliție modern, care să se încadreze în normele și standardele europene, cum ar fi prevenirea criminalității, a cazurilor de comitere a infracțiunilor comunicare și parteneriat eficient cu autoritățile publice locale și comunitate”.\n\nCu această ocazie, cu un mesaj de felicitare a venit și Andrei Grițco, șeful Cancelariei de Stat din Ungheni: „Polițiștii sunt inima și coloana vertebrală a siguranței naționale. Munca pe care o depuneți zilnic ies foarte des în lumina reflectoarelor, dar din păcate curajul și sacrificiul de care dați dovadă trec neobservate. Vă mulțumesc pentru menținerea ordinii și siguranței”.\n\nLa rândul său, Vitalie Vrabie, primarul municipiului Ungheni, a declarat că va fi deschis pentru colaborare și necesitățile polițiștilor.\n\nTotodată, în cadrul acestui eveniment a fost prezentată și o statistică a infracționalității pe perioada anului 2023. Potrivit lui Vasile Burlacu, angajații Inspectoratului de Poliție Ungheni și-au focalizat acțiunile pe segmentul de contracarare criminalității a traficului de droguri, a infracțiunilor grave contra proprietății, vieții și integrității corporale. „Pe parcursul anului 2023, au fost înregistrate 450 de infracțiuni comparativ cu anul 2022, când au fost înregistrate 524 de infracțiuni. Astfel, a fost înregistrată o descreștere a criminalității cu -14,1%”, a subliniat dânsul.\n\nLa final, polițiștii au fost menționați cu diplome și decorații pentru contribuția profesională considerabilă și rezultatele remarcabile obținute în activitatea lor.",
    "metadata": {
      "original_file": "Expresul_Ungheni_0240.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0396.html"
    }
  },
  {
    "title": "Un front atmosferic aduce ploi în Moldova",
    "content": "Un front atmosferic va traversa Republica Moldova, aducând precipitații izolate sub formă de ploaie. Meteorologii prognozează pentru astăzi, 22 ianuarie, vreme posomorâtă, transmite IPN.\n\nPe arii restrânse va apărea ceață slabă, iar pe anumite sectoare de drum se va forma ghețuș.\n\nTemperatura minimă noaptea se va situa între -3 și +2 grade. Ziua maximele vor varia între +3 și +8 grade Celsius.",
    "metadata": {
      "original_file": "Unghiul_0545.html"
    }
  },
  {
    "title": "„Petale de inspirație” – un master - class exclusiv pentru femei",
    "content": "O după amiază de joi încărcată cu parfumul uleiurilor esențiale de flori și a petelor de culoare înșirate pe pânză. Femei de diferite vârste, din diverse sfere de activitate și-au dat întâlnire, săptămâna trecută, pe 28 martie, la Palatul de Cultură pentru a participa la un atelier de pictură și aromaterapie.\n\nBiletul de intrare a fost o… floare, care ulterior a devenit subiectul principal al picturii ce urma să fie pictat de către fiecare femeie în parte.\n\n„În cadrul acestui atelier, am îndemnat femeile să-și acorde timp, să simtă frumusețea simplă a vieții. Prin intermediul culorilor și formelor, ele au putut să-și exprime sentimentele și gândurile cele mai intime, să se descopere pe ele însele”, a menționat Marina Zamă, una din organizatoarele atelierului.\n\nUngheneanca Evelina Lang a vorbit despre valoarea terapeutică a uleiurilor esențiale, iar mai apoi, Cristina Dragomir, directoarea Școlii de Arte Plastice „Raisa Cojocaru” a invitat participantele să își aștearnă sufletul pe pânză, să își exteriozeze sentimentele, după ce a făcut o scurtă introducere teoretică. „Este știut că desenul distrage atenția de la grijile și problemele cotidiene. Tablourile create cu propriile mâini, cu siguranță, vor deveni o decorațiune interioară sau un cadou special. Mă bucur că, în această seară, au dat curs invitației atâtea femei, care, cu siguranță, nu au pictat de mult. Fie că sunt începătoare sau au deja o experiență în domeniul artei, această activitate este potrivită pentru oricine”, a menționat Cristina Dragomir.\n\nDacă l-a început, femeile au fost nesigure și nu știau cum să aștearnă pe pânză culorile, pe parcurs, ghidate de Cristina Dragomir, au reușit să creeze propriul lor tablou. „Când am pus mâna pe pensulă, am crezut că nu voi avea răbdare până la final, însă atunci când te concentrezi asupra lucrării, dispare orice îndoială. În schimb, apare o stare de liniște interioară și mi-am adus aminte de anii copilăriei, trezindu-mi niște emoții de nedescris. Astfel de ateliere sunt binevenite, mai ales că ne oferă ocazia de a ne dezvolta creativitatea și motricitatea”, a spus Aliona Manciu, una dintre participante.\n\n„Pătrunzător. Refugiu. Descătușare. De suflet. Așa aș descrie atelierul la care am participat. Am reușit să ies din rutina cotidiană: casă – copil – serviciu, astfel mi-am acordat câteva clipe doar mie, timp în care mi-am permis să creez și să fiu eu. Chiar mi-a plăcut această experiență”, a adăugat și Marta Angheluș, o altă participantă la atelier.\n\nDe menționat că, inițiatoarele acestui atelier, Marina Zamă și Cristina Dragomir, și-au proipus să organizeze acest eveniment exclusiv pentru femei, cu scopul ca acestea să-și îndrepte atenția spre esența interioară, pentru a-și păstra bunăstarea fizică și mentală. „Or, arta ajută la dezvoltarea simțurilor și a frumosului”, au declarat ele la unison.",
    "metadata": {
      "original_file": "Expresul_Ungheni_0169.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0115.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0400.html"
    }
  },
  {
    "title": "Despre viața culturală din raionul Ungheni, activități, colective artistice și angajați",
    "content": "În 2023, în cadrul atestării formațiilor artistice de amatori, 32 de colective și-au confirmat titlul model, altor 6 li s-a conferit acest titlu, iar 3 nu și-au confirmat titlul model pe motiv că nu s-au prezentat la atestare.\n\nDintre acestea, 18 sunt formații folclorice, un ansamblu de fluierari, 3 orchestre de muzică populară, 4 ansambluri de dans popular, 2 formații de muzică ușoară, 2 studiouri de dans, 4 centre de meșteșuguri, 2 teatre, un grup de lăutari și un ansamblu vocal.\n\nPotrivit lui Vadim Pîslaru, șeful Secției Cultură și Turism din Ungheni, pe parcursul anului 2023, în localitățile raionului s-au organizat 2402 activități, dintre care 1437 au fost activități cultural-educaționale și științifice și 965 – activități de agrement. De acceste activități au beneficiat peste 240 mii spectatori. „Funcționarea instituțiilor este asigurată de către personalul de conducere, personalul de specialitate și personalul auxiliar”, a specificat Vadim Pîslaru.\n\nDe altfel, în casele și căminele culturale din raion au activat, în anul 2023, în total 160 formațiuni de amatori, în care au fost implicați 2128 de membri. Cele mai multe au fost formații artistice de amatori – 97 la număr, studiouri artistice – 11, cercuri de creație – 17, formații artistice cu titlu „model” – 35. 55% din numărul de formațiuni sunt pentru copii și adolescenți.\n\nÎn casele de cultură din raion își desfășoară activitatea 266 angajați. Activitatea culturală este gestionată de 174 specialiști (inclusiv angajații colectivelor model). Din numărul total de specialiști, doar 54 sunt cu studii superioare, 59 dețin studii profesional tehnice și 61 de specialiști au studii generale.\n\n„Până la vârsta de 25 ani avem doar 7 angajați, toți fiind angajați în oraș, ceea ce denotă că în localitățile sătești nu vin tineri specialiști”, conchide Vadim Pîslaru.\n\nAlte categorii de vârstă: între 25 și 49 ani – 74 specialiști, 50 și 64 ani – 77 specialiști și peste 65 ani – 18 specialiști.",
    "metadata": {
      "original_file": "Expresul_Ungheni_0186.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0050.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0247.html"
    }
  },
  {
    "title": "Patru cetățeni străini au încercat să treacă ilegal frontiera pe la Ungheni",
    "content": "Patru cetățeni străini au încercat să treacă ilegal frontiera pe la Ungheni, comunică Direcției regională Vest. Incidentul s-a produs astăzi, 2 martie, în zona de responsabilitate a Sectorului Poliției de Frontieră Ungheni.\n\nPotrivit sursei , polițiștii de frontieră din cadrul Direcției regionale Vest au reținut patru cetățeni străini pentru tentativa trecerii ilegale a frontierei de stat, din Republica Moldova în România. Străinii au identificați ca cetățeni ai Siriei.\n\nÎn prezent au loc cercetări pe caz, în vederea elucidării circumstanțelor și luării măsurilor legale ce se impun.",
    "metadata": {
      "original_file": "Expresul_Ungheni_0391.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0302.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0181.html"
    }
  },
  {
    "title": "Elena Bodrug, asistentă medicală: „Profesia aceasta este o parte din mine\"",
    "content": "Elena Bodrug are 32 de ani și este asistentă medicală la Valea Mare de 11 ani, dedicându-se cu pasiune îngrijirii oamenilor. Încă de la început, Elena a fost determinată să își construiască o carieră în domeniul medical, ghidată de dorința de a ajuta și de a fi alături de cei în suferință. „Îmi place să ajut oamenii, să-i înțeleg. Satisfacția mea cea mai mare e atunci când omul bolnav, tratându-l, îl văd că se simte mai bine,” spune Elena, cu o strălucire în ochi.\n\nDeși visul ei inițial a fost să devină medic, circumstanțele vieții au făcut ca Elena să se reorienteze și să își facă studiile la colegiul de medicină, devenind asistentă medicală. „Dacă ar fi să întorc timpul, tot în acest domeniu mi-aș fi dorit să mă afirm. Doar că mi-aș dori mult să îmi continui studiile, să fiu medic,” mărturisește ea, după care mai adaugă: „Îmi place să lucrez cu medicul de familie. Îmi place să am grijă de oameni.”\n\nElena își desfășoară activitatea într-un sector în care are grijă de aproximativ 400 de oameni. Ea vorbește cu dragoste și compasiune despre pacienții ei, menționând că mulți dintre ei suferă nu doar de boli fizice, ci și de „singurătate”. În această comunitate, rolul ei nu se limitează la a oferi îngrijiri medicale, ci și la a oferi sprijin emoțional și înțelegere. „Această profesie este o parte din mine,” afirmă ea cu fermitate, subliniind cât de profund este legată de munca ei.\n\nElena este recunoscătoare pentru sprijinul părinților săi, care au susținut-o întotdeauna și i-au respectat deciziile. A ales să rămână în Moldova, aproape de familie. Nu și-a dorit niciodată să plece peste hotare, deoarece aici este casa ei, familia, neamul.\n\nPentru tinerii care își caută drumul în viață, Elena Bodrug are un sfat simplu, dar profund: „Orice om are nevoie de ajutor și atunci când au posibilitatea să le ofere acest ajutor, fără a cere favoruri. Un simplu mulțumesc valorează mai mult decât orice pe lume asta.” Aceasta este filosofia care îi ghidează munca și care i-a câștigat respectul și aprecierea comunității din Valea Mare.\n\nElena Bodrug este mai mult decât o asistentă medicală, este un exemplu de dedicare și compasiune, o inspirație pentru toți cei care cred în puterea de a schimba vieți prin empatie și îngrijire.\n\nArticol realizat în cadrul proiectului „Echilibru Feminin” implementat de Asociația Obștească Baștina Frăsînești sub egida Platforma pentru Egalitate de Gen, cu susținerea Gender-Centru, Proiectul face parte dintr-un program de abilitare a organizațiilor conduse de femei în eforturile de a preveni și de a răspunde violenței bazate pe gen. Această inițiativă este susținută de Fondul Națiunilor Unite pentru Populație (UNFPA) și finanțată de Regatul Unit al Marii Britanii.",
    "metadata": {
      "original_file": "Expresul_Ungheni_0057.html"
    }
  },
  {
    "title": "Sectorul Dănuțeni va fi asigurat cu apometre SMART",
    "content": "Primăria municipiului Ungheni a anunţat ieri despre derularea unui nou proiect de dezvoltare a infrastructurii localităţii.\n\nEste vorba de „Sisteme autоmаtе și intеligеntе реntru colectarea și monitorizarea datelor și proceselor în cadrul sеrviсiului de аlimеntаrе сu арă și саnаlizаrе din regiunea Unghеni”, finanțat de Uniunea Europeană prin рrоgrаmul EU4Moldova: Regiuni-cheie.\n\n„Datorită proiectului, în sectorul Dănuțeni, vor fi instalate o mie de apometre SMART. Controlorii nu vor mai trebui să vină acasă la oameni, pentru a lua datele apometrului. Informația va fi transmisă automat pe un server special, de unde va fi luată de către angajații ÎM Apă-Canal”, potrivit Primăriei Ungheni.\n\nConform informației oferite, acesta este un prim pas spre digitalizarea acestui serviciu, un proiect pilot care, ulterior, va putea fi replicat și în alte sectoare ale municipiului Ungheni, precum și în alte localități din Republica Moldova.",
    "metadata": {
      "original_file": "Expresul_Ungheni_0407.html"
    }
  },
  {
    "title": "Au început înscrierile la tabăra de vară „Aventura Verde pentru tinerii Eco-conștienți” din raionul Ungheni",
    "content": "Au început înscrierile la tabăra de vară „Aventura Verde pentru tineri Eco-conștienți” din raionul Ungheni. Tabăra este destinată tinerilor cu vârsta între 16-20 de ani din instituțiile de învățământ din raionului Ungheni. Participarea este gratuită, toate costurile sunt acoperite de organizatori, inclusiv transportul, cazarea și alimentația.\n\nTabăra de vară cu genericul „Aventura Verde pentru tineri Eco-conștienți” are scopul de a educa și de a inspira tinerii în privința importanței protejării mediului înconjurător, cu accent pe protecția și asigurarea calității resurselor de apă în comunitatea din care fac parte.\n\nTabăra va avea loc în perioada 1-5 iulie la Pensiunea Poemul Plopilor , satul Zăzulenii Noi, comuna Pârlița (raionul Ungheni).\n\nEste organizată de Centrul Naţional de Mediu și își propune educarea și inspirarea tinerilor în privința protejării mediului, cu accent pe protecția și asigurarea calității resurselor de apă.\n\nDacă dorești să participi, completează formularul până pe 24 iunie, iar rezultatele vor fi anunțate pe 26 iunie.\n\nTabăra de vară „Aventura Verde pentru tineri Eco-conștienți” este organizată în cadrul proiectului UNICEF „Îmbunătățirea cunoștințelor și abilităților tinerilor în domeniul Apă, Sanitație, Igienă și Mediu în regiunile-cheie Cahul și Ungheni”, implementat de AO Centrul Național de Mediu, în cadrul Programului EU4Moldova: Regiuni-cheie, finanțat de Uniunea Europeană și implementat de UNDP Moldova și UNICEF.",
    "metadata": {
      "original_file": "Expresul_Ungheni_0112.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0494.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0210.html"
    }
  },
  {
    "title": "La Ungheni au fost instalate 1000 de contoare inteligente de apă cu citire la distanță",
    "content": "Imagine: PNUD. Unul dintre cele 18 blocuri locative din municipiul Ungheni, unde au fost instalate 1000 de contoare inteligente de apă, dotate cu module de transmitere a datelor la distanță.\n\nÎn 18 blocuri locative din municipiul Ungheni au fost instalate 1000 de contoare inteligente de apă, dotate cu module de transmitere a datelor la distanță. Aceasta contribuie la o gestionare mai eficientă a resurselor de apă și elimină necesitatea de a vizita locuințele consumatorilor, transmite PNUD Moldova.\n\nContoarele au fost procurate din sursele oferite de programul „EU4Moldova: Regiuni-cheie” implementat de PNUD și UNICEF, iar costul dispozitivelor se cifrează la aproximativ 80 de mii de euro.\n\nDatele oferite de contoare sunt transmise în baza de date a „Apă-Canal Ungheni”. Operatorul poate să vadă în timp real dacă sunt dificultăți tehnice și interveni prompt. „Considerăm că montarea contoarelor cu citire la distanță va crește capacitatea de întreținere a infrastructurii de apă aflată în gestiunea instituției”, afirmă Petru Scutaru, director al întreprinderii municipale „Apă-Canal Ungheni”. Contoarele inteligente vin cu mai multe beneficii, explică Scutaru: „Printre avantaje, se numără: un plus de confort și siguranță, atât pentru consumatori, cât și pentru întreprindere, datorită preluării datelor de la distanță; detectare a posibilelor pierderi ale instalației interioare de apă, precum și avertizări asupra intervențiilor neautorizate și a montajului incorect: desigilare sau montare contor în sens contrar sensului de curgere al apei.” Administrația publică locală și ,Apă-Canal Ungheni” își propun să instaleze contoare inteligente în toate blocurile locative din Ungheni, dar și în instituțiile de învățământ din localitate. Menționăm că, în prezent, municipiul Ungheni este dotat cu rețele de apă în proporție de 96%, iar cu rețele de canalizare – 56%. În cadrul programului „EU4Moldova: Regiuni-cheie” au fost construite noi rețele de canalizare pentru opt străzi din centru și cartierul Berești-Vasilica din municipiu. De asemenea, a fost construit un nou apeduct (strada Națională, în perimetrul străzii Vasile Lupu și Solidarităţii) cu o lungime de peste 1.600 metri, care asigură cu apă potabilă peste 24.000 de oameni. Valoarea totală a investițiilor pentru aceste lucrări este de peste 470.000 euro, sumă care include și contribuția financiară locală. Totodată, cu sprijinul UE și PNUD, a fost construit un nou rezervor de apă, care are o capacitate de 1000 m 3 , investiție în valoare de peste 245 de mii euro, care asigură cu apă potabilă consumatorii din municipiu și satele Zagarancea și Semeni, dar și oferă posibilitatea pentru cel puțin 28 de localităţi rurale să se conecteze la sistemul public de alimentare cu apă potabilă.",
    "metadata": {
      "original_file": "Expresul_Ungheni_0329.html"
    }
  },
  {
    "title": "Cehia oferă Moldovei „Ajutor la contor”. Contribuția este de 10 milioane de coroane",
    "content": "Cehia acordă Republicii Moldova 10 milioane de coroane, echivalentul a aproape 8 milioane de lei, pentru suplinirea Fondului de Reducere a Vulnerabilității Energetice. Decizia a fost comunicată de ambasadorul Cehiei la Chișinău, Jaromír Plíšek, la întrevederea cu ministrul muncii și protecției sociale, Alexei Buzu, transmite IPN.\n\n„Sprijinul constant al Guvernului Cehiei este un exemplu clar de solidaritate și de cooperare între țările noastre, în special în această perioadă dificilă. Această contribuție financiară va ajuta la reducerea impactului creșterii prețurilor la energie asupra gospodăriilor vulnerabile din Republica Moldova”, a declarat Alexei Buzu, citat într-un comunicat de presă.\n\nPotrivit MMPS, de la lansarea Programului guvernamental „Ajutor la contor”, în anul 2022, prin care s-au acordat compensații la energie gospodăriilor casnice, Guvernul Republicii Cehe a oferit o contribuție financiară care urcă peste 16 milioane de lei.",
    "metadata": {
      "original_file": "Unghiul_0355.html"
    }
  },
  {
    "title": "Și-a aflat pedeapsa. Un tânăr din raionul Ungheni a fost condamnat la închisoare pe viață pentru omor",
    "content": "Un tânăr din raionul Ungheni a fost condamnat la închisoare pe viață, după ce a ucis cu deosebită cruzime o femeie. Sentința a fost pronunțată astăzi, 3 noiembrie, de magistrații Judecătoriei Ungheni, transmite deschide.md.\n\nPotrivit materialelor cauzei, totul s-a produs acum trei luni, la data de 8 august, când individul în vârstă de 29 de ani se afla la domiciliul unei cunoscute într-un sat din Ungheni, cu care a servit băuturi alcoolice.\n\nLa un moment dat, acesta s-a apropiat de victimă care se afla în stare de ebrietate avansată și i-a aplicat multiple lovituri în regiunea capului. Ulterior, acesta a luat un cuțit de bucătărie, după care i-a aplicat 50 de lovituri peste diferite regiuni ale corpului, în urma cărora femeia a decedat.\n\nDupă săvârșirea infracțiunii, tânărul a părăsit locul crimei, însă a fost reținut peste câteva ore de polițiști. Fiind audiat, acesta și-a recunoscut vina, solicitând aplicarea unei pedepse mai blânde.\n\nTotuși, pentru omor săvârșit cu bună ştiinţă, cu deosebită cruzime, profitând de starea de neputinţă a victimei, acesta a fost condamnat la detențiune pe viață. Sentinţa este cu drept de atac la Curtea de Apel Chișinău în termen de 15 zile.",
    "metadata": {
      "original_file": "Expresul_Ungheni_0283.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0586.html"
    }
  },
  {
    "title": "Foto / O zi dedicată celebrării diversității, frumuseții și puterii culturii",
    "content": "Pe 15 ianuarie, de Ziua Culturii Naționale, sala mică a Palatului de Cultură din Ungheni a găzduit Gala Culturii. Evenimentul a reunit reprezentanți ai celor șase instituții de cultură din municipiu: Școala de Arte Plastice „Raisa Cojocaru”, Școala de Muzică, Centrul Multifuncțional „Regina Maria”, Palatul de Cultură, Muzeul Național de Istorie și Etnografie, și Casa Limbii Române „Mihai Eminescu”.\n\nFiecărui reprezentant al instituțiilor menționate i-a fost înmânat un trofeu, ca semn de recunoștință pentru activitatea desfășurată. „În spatele conducătorilor celor șase instituții stau colective de oameni care fac o muncă extraordinară. Vreau să mulțumesc tuturor pentru dedicare, chiar dacă aceasta nu este mereu remunerată corespunzător”, a menționat Vitalie Vrabie, primarul municipiului Ungheni.\n\nLa rândul ei, Cristina Dragomir, directoarea Școlii de Arte Plastice „Raisa Cojocaru”, a vorbit despre necesitatea colaborării între instituții: „În această sală s-a adunat întreaga echipă de cultură din municipiu. Lucrurile frumoase, care au fost realizate pe parcursul anului, au fost posibile datorită faptului că s-a lucrat împreună. Ne propunem ca și în acest an să evoluăm în continuare, aceasta de fapt, fiind și misiunea noastră, să transmitem frumosul. Ceea ce îmi doresc este, ca și în acest an, să ne unim forțele pentru a realiza activități culturale deosebite”.\n\n„Iată că s-a scurs încă un an, care a fost unul bogat, prosper în diverse evenimente culturale. Operăm cu sufletele și inimile oamenilor, de aceea este foarte importantă cooperarea dintre oamenii culturii, să investim în produsul cultural de calitate. Mă bucură faptul că, în acest an, în domeniul culturii, se va investi mult mai mult decât în anul care a trecut. Noi, specialiștii din acest domeniu, avem o misiune: ca acest produs cultural să fie autentic, să descoperim talente și valori, să promovăm ceea ce avem în comunitate”, a adăugat și Aliona Leșanu, directoarea Centrului Cultural Multifuncțional „Regina Maria”.\n\nÎn acest context, Vasile Iucal, directorul Muzeului de Istorie și Etnografie, a propus organizarea unor mese rotunde dedicate oamenilor de cultură pentru a fi discutate modalitățile prin care ar trebui făcută cultura adevărată în municipiu. „Cultura nu este doar o stare de bine, ci o educație și felul cum facem cultură, are un impact asupra mentalității și comportamentului membrilor acestei comunități. Dat fiind faptul că sunt istoric, urmăresc cum se schimbă comunitatea de la an la an. În această perioadă de 30 de ani, am reușit să observ că mentalitatea comunității a evoluat, mai ales datorită faptului că specialiștii din domeniul culturii au fost buni și au lăsat urme adânci. Doar în comun putem realiza multe lucruri”, a subliniat el.\n\nMomentele artistice oferite de interpreta Silvia Zagoreanu și tenorul Paul Celmare din România, au încântat publicul. Cei doi artiști au interpretat colaje de melodii care au făcut ca acea zi să fie una memorabilă.",
    "metadata": {
      "original_file": "Expresul_Ungheni_0000.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0139.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0093.html"
    }
  },
  {
    "title": "La Ungheni va fi sărbătorită Ziua sportivului",
    "content": "Pe 19 mai, Stadionul Central din Ungheni va deveni o adevărată arenă pentru toți amatorii sportului din municipiul Ungheni, dar și din raion.\n\nPrimăria municipiului Ungheni, în parteneriat cu Direcția Educație și Consiliul Raional, vor organiza tradiționala Zi a sportivului. \n\n Startul va fi dat la ora 10:00 cu o paradă a instituțiilor și deschiderea oficială a sărbătorii.\n\nUlterior, pe durata întregii zile, vor avea loc competiții la baschet (bărbați), minifotbal, ridicarea greutății, lupte libere și turism – toate pe Stadionul Central. În aceeași zi, vor fi organizate competiții la baschet femei – pe terenul de sport al Liceului „Vasile Alecsandri”, joc de dame, șah, tenis de masă și volei bărbați – la Școala Sportivă din municipiul Ungheni.\n\nCompetițiile la volei femei se vor desfășura în sala de sport a Liceului „Gheorghe Asachi”.\n\nTot în cadrul Zilei Sportivului, doar că pe data de 25 mai, vor avea loc competițiile la atletism. \n\n Sunt așteptați toți amatorii sportului și ca participanți la competiții, și ca suporteri. Să nu uităm: mișcarea este sănătate, sportul este sănătate.",
    "metadata": {
      "original_file": "Expresul_Ungheni_0145.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0569.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0206.html"
    }
  },
  {
    "title": "La Gara feroviară din Ungheni a fost dezvelită o placă, cu informații din istoria acesteia în limba română și engleză",
    "content": "Zeci de ungheneni s-au adunat la Gara Internațională Ungheni pentru a celebra un moment de mare importanță în istoria locală și în patrimoniul cultural al orașului. Pe 6 octombrie, a fost dezvelită placa instalată pe frontispiciul Gării Internaționale, care a fost descris de organizatori ca fiind un „moment de mândrie și recunoaștere a valorilor locale”.\n\nPlaca, realizată de Primăria municipiului Ungheni cu ocazia Zilelor Europene ale Patrimoniului 2023, conține informații din istoria gării în limba română și poate fi accesată și în limba engleză prin scanarea unui cod QR.\n\n„Monument de istorie și arhitectură, construit în 1874-1875. La 1 iunie 1875, aici sosea primul tren. În anii 1922 – 1940, Gara s-a numit „Vasile Lupu”. În 1949, s-a intervenit în construcție, fiind remodelată arhitectura. Prin Gara Ungheni au trecut, de-a lungul anilor, regi ai României și țari ai Rusiei, personalități marcante din literatură și cultură, printre care Mihai Eminescu, Mihail Sadoveanu, Gavriil Musicescu, Nicolae Iorga”, se arată inscripționat pe placă.\n\nDe notat că, pe frontispiciul gării este instalată o placă, însă e în limba rusă. „Azi, la Gara feroviară din Ungheni a fost dezvelită o placă, prima placă, de la 1944 încoace, cu informații din istoria acesteia în limba română și engleză. Ceea ce nu s-a reușit decenii la rând, iată că am reușit acum, timp de două luni”, a menționat Lucia Bacalu, specialist la primăria Ungheni, promotoarea inițiativei.\n\n„Rezultatul este unul deosebit care bucură atât comunitatea locală, cât și vizitatorii orașului. Gara aceasta nicidecum nu trebuie ascunsă, ci descoperită, iar acest lucru ar aduce o plus valoare atât pentru comunitate, cât și pentru gară.”, a menționat Vasile Iucal, duă care a mai adăugat: „Eu militez pentur faptul că, obiectivele importante cum este Gara feroviară ca monument de cultură, dar și ca instituție unde se petrec diferite activități economice, ele trebuie să fie mai deschise pentru oameni. Într-adevăr, s-a investit mult, aici există o atmosferă deosebită și trebuie să o păstrăm. O atmosferă care poate să aducă Ungheniului o altă viziune”.\n\nTot atunci, Vasile Iucal, directorul Muzeului de Istorie și Etnografie, a lansat broșura intitulată „Gara feroviară Ungheni – pagini de istorie și patrimoniu arhitectural urban”. Aceasta conține 20 de pagini în care este descrisă istoria gării de-a lungul timpului. Aceasta a fost tipărită în 200 de exemplare.\n\nDe menționat că Gara Internațională este cea mai veche clădire din Ungheni și a servit drept poartă de acces pentru sute de mii de cetățeni de-a lungul anilor. „Tind să cred că acesta nu este ultimul eveniment desfășurat pe teritorul Gării, iar acest edificiu va fi din ce în ce mai promovat”, a subliniat, la final, Lilia Bernic, șefa gării.\n\nProfesorii Școlii de Muzică din Ungheni au contribuit la atmosfera festivă cu o interpretare impresionantă a unui colaj de melodii la vioară.",
    "metadata": {
      "original_file": "Expresul_Ungheni_0295.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0343.html"
    }
  },
  {
    "title": "La Pîrlița a fost deschisă o spălătorie socială menită să îmbunătățească calitatea vieții persoanelor vulnerabile",
    "content": "Locuitorii comunei Pîrlița beneficiază de un nou serviciu social, menit să sprijine persoanele vulnerabile din comunitate. Spălătoria Socială „Albă ca Zăpada” a fost inaugurată joi, 5 decembrie și oferă gratuit servicii de spălare și uscare a hainelor pentru aproximativ 250 de persoane aflate în situații sociale dificile.\n\n„Scopul nostru era asigurăm un trai mai bun pentru cel puțin 250 de persoane, cu diferite grade de dizabilitate, imobilizate la pat, în etate, dar și cei care au o situație materială mai grea. În cele șapte luni de implementare, am realizat tot ceea ce ne-am propus. Acum suntem în cea de-a doua lună de testare a serviciului” a menționat Andrei Chiorescu, managerul de proiect.\n\nSpălătoria socială a fost dotată cu mașini de spălat și uscat moderne, precum și mobilier adecvat. Acesta este amplasată chiar în clădirea primăriei, la subsol. „Suntem recunoscători pentru implementarea acestui proiect, mai ales că avem în comunitate persoane cu dizabilități, copii imobilizați la pat și bătrâni care se confruntă cu dificultăți majore. Spălătoria socială le oferă un ajutor concret și necesar”, a declarat Veaceslav Grosu, viceprimarul comunei Pîrlița.\n\nEchipa care gestionează activitatea spălătoriei include un manager de proiect, un lucrător social și un operator. „Beneficiarii noștri sunt foarte mulțumiți că în localitate a fost creat un asemenea serviciu”, spune doamna Angela, operator în cadrul spălătoriei sociale, menirea căreia este de a pune hainele la spălat, să le usuce și să le împacheteze pentru a fi înapoiate beneficiarilor.\n\nLudmila Bacal are 76 de ani și este una din beneficiarele spălătoriei sociale. Spune că acest serviciu este de mare ajutor, mai ales pentru persoanele singure și în etate. „Este un ajutor foarte mare, mai ales pentru noi, bătrânii. Lucrătorul social vine acasă să-mi ia hainele, apoi mi le aduce curate. Și, cel mai important, mai schimbăm o vorbă, ceea ce contează enorm pentru mine”, spune femeia.\n\nIrina Beșliu, manager de program în cadrul Delegației Uniunii Europene în Republica Moldova, prezentă și ea la eveniment, a subliniat impactul major al spălătoriei sociale asupra comunității: „Spălătoria socială este un serviciu foarte util pentru persoanele din comunitate. Mă bucur foarte mult că s-a reușit implementarea acestui proiect, de care oamenii din comună, cu siguranță, au nevoie. Noi ne dăm seama că necesitățile sunt foarte multe la sate și orice tip de serviciu social oferit vine în ajutorul acestora. Spălătoria socială va fi necesară persoanelor în etate, a celor cu dizabilități care au nevoie de sprijin. Cel mai mult mă bucură faptul că sunt oameni activi în sate care muncesc și depun efort ca să aducă o schimbare la ei în localitate”.\n\n„Sperăm că primăria din Pîrlița va asigura funcționarea acestui în continuare, va acoperi un număr și mai mare de beneficiari și va aplica și la alte proiecte ce vor permite crearea unor noi posibilități în localitate”, a adăugat și Svetlana Hanganu, directoare de proiecte Keystone Moldova.\n\nÎncepând cu februarie 2025, primăria Pîrlița va prelua administrarea spălătoriei și va asigura continuarea acestui serviciu, inclusiv extinderea către noi beneficiari.\n\nProiectul Spălătoria Socială „Albă ca Zăpada” a fost implementat de Asociația Obștească „Inovații Sociale”, în parteneriat cu primăria Pîrlița și Agenția Teritorială de Asistență Socială Centru-Vest. Valoare totală a proiectului este de 30 mii 998 euro, fiind finanțat de Uniunea Europeană, co-finanțat de către un consorțiu format din trei organizații ale societății civile: Keystone Moldova, Dorcas Moldova și Neoumanist Moldova. Primăria Pîrlița a venit cu o contribuție de 70 de mii de lei din valoarea totală a proiectului.\n\nÎn comuna Pîrlița sunt 5371 de persoane.",
    "metadata": {
      "original_file": "Expresul_Ungheni_0016.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0590.html"
    }
  },
  {
    "title": "Un cetățean străin a încercat să treacă prin vama Sculeni cu trei acte falsificate",
    "content": "Un cetățean al Ucrainei a încercat să treacă prin vama Sculeni cu trei acte falsificate. Cazul este documentat de către politiștii de frontieră din cadrul Direcției regionale Vest\n\nPotrivit informațiilor, pe data de 20 aprilie 2024, în jurul orei 22:05, un cetățean ucrainean s-a prezentat în calitate de pasager pe ruta „Chișinău-București”. În baza analizei de risc, polițiștii de frontieră, în colaborare cu un ofițer Frontex, au supus pasagerul unui control în linia a doua, ceea ce presupune verificări suplimentare.\n\nCa urmare, polițiștii de frontieră au descoperit trei certificate de competențe pentru nave maritime, depistate într-o mapă ce conținea lucruri personale. \n\n În urma audierilor, persoana a declarat că aceste certificate au fost obținute în anul 2021, prin intermediul unui cetățean ucrainean, contra unei sume de 350 EUR pentru fiecare certificat, cu scopul de a obține ulterior pașaportul de marinar. În total, suma achitată a fost de 1050 EUR.\n\nConform procedurilor, certificatele au fost ridicate și urmează să fie supuse expertizei în laboratorul criminalistic al IGPF. Cercetările pe caz continuă în vederea elucidării tuturor circumstanțelor.",
    "metadata": {
      "original_file": "Expresul_Ungheni_0153.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0085.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0601.html"
    }
  },
  {
    "title": "La sfârșitul săptămânii, TeatrUngheni va urca, din nou, pe scenă cu două spectacole pentru copii",
    "content": "Tinerii actori din Ungheni, vor urca la sfârșitul săptămânii, din nou pe scena Plataului de Cultură cu un nou spectacol. De această dată este vorba de spectacolul pentru copii ”Albă ca Zăpada” și „Tom și Jerry”.\n\nTeatrul „Albă ca zăpada” se va desfășura în sala mică a Palatului de Cultură din Ungheni sâmbătă, pe 𝟏 𝐚𝐩𝐫𝐢𝐥𝐢𝐞 și duminică – 𝟐 𝐚𝐩𝐫𝐢𝐥𝐢𝐞, cu începere de 𝐥𝐚 𝐨𝐫𝐚 𝟏𝟐:𝟎𝟎. Prețul unui bilet este de 50 de lei.\n\nIar premiera spectacolului „Tom și Jerry” va avea loc pe 1 aprilie la ora 18.00 și pe 2 aprilie la ora 16.00. Prețul biletului este de 100 lei.\n\nAmbele spectacole sunt regizate de regizorul Edgar Bunea, care promite că ar fi niște spectacole captivante.\n\nRezervările biletelor se fac la numărul de telefon 079560454.\n\nNOTĂ: TeatrUngheni este un grup de tineri ungheneni, care dedică din timpul lor liber artei dramatice.",
    "metadata": {
      "original_file": "Expresul_Ungheni_0387.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0251.html"
    }
  },
  {
    "title": "30 mai - „Ziua ușilor deschise” la centrele de bacalaureat din Ungheni",
    "content": "Pe 30 mai, centrele de bacalaureat din Ungheni organizează „Ziua ușilor deschise” pentru candidații ce urmează să susțină probele de examen în sesiunea 2023.\n\nProcedura are drept scop familiarizarea candidaților cu procesul de acces în centrul de bacalaureat, sălile de examen și regulile de organizare a probelor de examen. Detaliile vor fi comunicate elevilor de către administrațiile instituțiilor de învățământ.\n\nAmintim că la Ungheni, în acest an, au fost create două centre de bacalaureat , la Liceul „Gheorghe Asachi” din Ungheni unde vor susține examenele 267 de candidați și la Liceul ”Alexandr Pușkin” din Ungheni unde s-au înscris 261 de candidați. În total, pentru sesiunea de BAC s-au înscris, în total, 528 de candidați, iar restanțieri din anii precedeneți – 84.\n\nExamenul național de bacalaureat 2023 se va desfășura în perioada 2-20 iunie. La sesiune s-au înscris peste 19000 de candidați. Probele de examen se vor susține în 93 de centre de bacalaureat.\n\nEvaluarea testelor de examen se va face în perioada 2-25 iunie, iar rezultatele preliminare din sesiunea de bază vor fi afișate în centrele de bacalaureat la data de 26 iunie 2023.\n\nPotrivit Ministerului Educației și Cercetării din Republica Moldova în perioada 26-31 mai toate centrele de bacalaureat din țară organizează „Ziua ușilor deschise”.",
    "metadata": {
      "original_file": "Expresul_Ungheni_0368.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0314.html"
    }
  },
  {
    "title": "Circa 10 mii de țigarete dosite în tavanul unui microbuz au fost depistate de către vameșii de la Sculeni",
    "content": "9 700 țigarete dosite în tavanul unui microbuz – depistate de către vameșii de la Sculeni\n\nPotrivit, Serviciului Vamal al Republicii Moldova, cazul a fost înregistrat în seara zilei de ieri, unde la pista de control ieșire din țară pentru efectuarea controlului vamal s-a prezentat un microbuz ce se deplasa din Republica Moldova spre Franța, transportând pasageri și colete neînsoțite.\n\nAstfel, funcționarii vamali acționând în baza analizei de risc, au supus mijlocul de transport controlului fizic, iar în rezultat, în locuri special adaptate și anume în tavanul mijlocului de transport, au fost depistate 485 pachete de țigări, marcate cu timbru de acciz al Republicii Moldova.\n\nDocumentat pe acest caz este un conațional în vârstă de 35 de ani.\n\nÎn consecință, țigările au fost ridicate și sunt pasibile confiscării, iar persoana riscă să fie sancționată contravențional în conformitate cu prevederile art. 43¹, 287 alin. (10) Cod Contravențional.",
    "metadata": {
      "original_file": "Expresul_Ungheni_0411.html"
    }
  },
  {
    "title": "„Din suflet pentru un suflet”. Patricia Mușchei și-a lansat primul volum de poezii la Ungheni",
    "content": "Patricia Mușchei, originară din satul Măcărești, a revenit recent acasă din Marea Britanie, unde își face studiile, pentru a-și lansa primul volum de poezii intitulat „Din suflet pentru un suflet” . Evenimentul a avut loc la Biblioteca raională „Dimitrie Cantemir” din Ungheni, în ajunul zilei de naștere a Patriciei, și a adunat familia, prietenii, profesorii și apropiații care au dorit să fie alături de ea în această zi specială.\n\nPentru Patricia, cartea „Din suflet pentru un suflet” este o parte din sine, o colecție de versuri care reflectă evoluția ei interioară și artistică. Ea recunoaște că drumul nu a fost ușor, dar cu susținerea părinților, prietenilor și profesorilor a reușit să transforme aceste trăiri într-o carte. Volumul ei de debut este rezultatul unor experiențe personale și al susținerii venite din partea unor persoane-cheie din viața ei. Inspirată de mama sa, căreia îi sunt dedicate cele mai multe poezii, Patricia a început să scrie în miez de noapte, mânată de dor și dorința de a exprima trăirile profunde. „Datorită acestei femei și dorului pe care îl simțeam zilnic, m-am apucat să scriu în miez de noapte fără oprire. Așa am descoperit în mine sufletul unui poet care s-a născut în mine. Nu a fost cel mai ușor drum, însă datorită persoanelor întâlnite în viața mea, și-a pus fiecare prezența și insistența de a publica o carte despre tot ce scriam”, a spus Patricia Mușchei.\n\nLa rându-i, mama Patriciei, Mariana Mușchei, a depănat, amintiri despre fiica ei, alături de învățătoarea din clasele primare, prieteni, persoane dragi. „Patricia m-a copleșit cu emoțiile și cuvintele sale profunde. A scrie pe foaie poate părea simplu, dar a reda ceea ce simți este greu. Mă bucur că Patricia își urmează visurile și am încredere că această carte este doar începutul”, a menționat Maria Antoniuc, învățătoarea Patriciei de clasele primare.\n\nAlături de Patricia au fost și ansamblurile folclorice „Crăițele” și „Prutenii” din Măcărești, care au adus un dar muzical și au distins atmosfera.",
    "metadata": {
      "original_file": "Expresul_Ungheni_0041.html"
    }
  },
  {
    "title": "28 iunie",
    "content": "Războiul nu mai este istorie, este la prezent, iar ultimatumurile se rostesc din nou în Estul Europei. Nu mai este vizată România, însă Ucraina este cea atacată de principala moștenitoare a imperiului sovietic, Federația Rusă. Proverbul românesc „Lupul își schimbă părul, însă năravul ba” ilustrează cel mai bine situația în care ne aflăm de la Marea Neagră până la Marea Baltică. \n\n Dacă ne ancorăm în istorie, anume România este una dintre țările care cunoaște cel mai bine, ce înseamnă agresiunea și ocupația rusă, iar 28 iunie 1940 este consemnată drept o zi neagră în cronologia poporului român. \n\n În seara zilei de 26 iunie 1940, România primește o notă ultimativă, prin care URSS sub amenințarea forței, cerea cedarea Basarabiei și Nordului Bucovinei. Fără a accepta negocierilor, imperiul a invadat cu mult înainte teritoriile râvnite în raport cu ultimatumul (28 iunie). \n\n Mai târziu avea să aflăm, că raptul teritorial din 28 iunie 1940 punea în practică prevederile Protocolului adițional secret al Pactului Ribentrop-Molotov (acum 85 de ani), prin care Hitler și Stalin își împărțeau Europa în zone de ocupație și pe care Rusia îl vrea azi șters din istorie. \n\n Nimic nu se poate compara cu durerile, chinurile, lacrimile sutelor de mii de copii, femei, bătrâni morți în groaznica foamete (1946-1947) organizată de regimul străin comunist. De asemenea, cu chinurile a zecilor de mii de deportați, dintre 2/3 erau femei și copii – ființe absolut nevinovate. Concret un caz din Mileștii Mici din 1949: a fost deportată o familie cu 12 copii, motivul: avea o casă mai spațioasă (reportajul de la Moldova 1, Angela Gavriliuc, 23 iunie). „Au venit aștia cu steaua roșie în frunte și ne-au luat totul: pământul, vitele, căruța, cu regret, la foarte mulți le-a luat și sufletul” (mărturii oculare). \n\n Ideologia comunistă și propaganda sovietică au transformat tragedia unui popor dezmembrat și umilit la el acasă în mare sărbătoare oficială și bucurie pentru „eliberatorii”, inclusiv coloana a 5-a locală. \n\n Pentru marele poet Grigore Vieru, 28 iunie 1940, însemna: „Ocupație, sârmă ghimpată la Prut, teroare, negura sufletească”. Libertatea de azi ne oferă posibilitatea de a cunoaște adevărul la cei 84 de ani, de când URSS a dezmembrat România și poporul român. Statul Sovietic a dispărut, dar nu și nedreptățile pe care le-a săvârșit împotriva națiunii românești și nu numai.",
    "metadata": {
      "original_file": "Unghiul_0197.html"
    }
  },
  {
    "title": "Ministerul Educației lansează programul de formare „Pedagogie umană practică”",
    "content": "Ministerul Educației și Cercetării , în colaborare cu Universitatea Pedagogică de Stat „Ion Creangă”, lansează programul „Pedagogie umană practică”, dedicat cadrelor didactice din instituțiile de învățământ general. Instruirea se va desfășura în perioada 28 octombrie – 1 noiembrie.\n\nDin bugetul ministerului s-au alocat 200 de mii de lei pentru serviciile de formare a cadrelor didactice. Programul vizează pregătirea teoretică și aplicarea practică a conceptelor pedagogice în diverse contexte educaționale, cu scopul de a contribui la dezvoltarea unor cadre didactice competente și empatice.\n\nProgramul este preconizat pentru 25 de instituții de învățământ general, preponderent pentru instituțiile din Chișinău și raioanele Strășeni, Ialoveni, Criuleni și Anenii Noi. „Având în vedere că este un program relativ nou, pentru început Ministerul Educației și Cercetării și-a propus pilotarea acestuia în câteva raioane. Menționăm că proiectul ulterior va fi extins la nivel național”, a precizat pentru IPN Sergiu Coceaș, consultant principal în Direcția management în învățământul general a Ministerului Educației și Cercetării.\n\nInstruirile se vor face pentru grupuri de aproximativ 100 de persoane, câte un director adjunct și 3 cadre didactice din fiecare instituție, iar termenul limită pentru înscrierea la program este data de 20 octombrie.",
    "metadata": {
      "original_file": "Unghiul_0482.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0178.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0528.html"
    }
  },
  {
    "title": "Interviu / Irina Coșneanu, unica elevă din Ungheni cu 10 pe linie la bacalaureat: „Nu m-am așteptat la un rezultat așa de frumos”",
    "content": "Irina Coșneanu este unica elevă din Ungheni cu nota 10 la bacalaureat. Este absolventă a Liceului Teoretic „Vasile Alecsandri” din Ungheni. Cum a obținut aceste rezultate, citiți în interviul de mai jos.\n\nZece pe linie la BAC – ce înseamnă aceste rezultate pentru tine?\n\nPentru mine, 10 pe linie la examenele de BAC reprezintă o adevărată realizare personală, un efort imperios care mă va ajuta să îmi fundamentez o carieră de succes și un viitor strălucit! Aș putea spune că acest lucru se simte ca un scop bine împlinit, o mândrie pe care o voi purta, constant, în sufletul meu. Cu siguranță, cunoștințele pe care le-am dobândit vor ieși la iveală în viitorul apropiat și, anume la universitate. Această reușită mi-a demonstrat mie însămi că e posibil să obții rezultate bune dacă îți dorești cu adevărat și dacă ești suficient de motivat pentru a studia mult.\n\nTe așteptai la un astfel de rezultat? Care a fost reacția atunci când ți-ai văzut notele? Le-ai verificat onine, sau ai mers la centrul de BAC? \n\n\n\nSa fiu sinceră, nu m-am așteptat la un rezultat așa de frumos. Deși am ieșit de la susținerea probelor de BAC încrezută, întrucât știam că m-am descurcat bine, nu m-am așteptat să iau nota maximă la toate examenele, fiindcă știam că depinde foarte mult de cei care le vor verifica, în mod special la limba și literatura română. Cu toate acestea, așteptam cu nerăbdare să apară online rezultatele, ca într-un final să sar de bucurie și mândrie.\n\nCum ți s-au părut examenele? Ce materie ți s-a părut cea mai dificilă ? \n\n\n\nPentru mine, examenele au fost de un nivel mediu. Aș putea spune că dedicarea profundă, disciplina și munca asiduă, m-a determinat să susțin cu ușurintă probele de BAC. Cu siguranță, cea mai dificila a fost limba și literatura română, deoarece a fost primul examen iar acest lucru mi-a provocat o presiune psihologică.\n\nCu siguranță ai avut emoții la examene. Cum le-ai depășit?\n\nÎntr-adevăr, am avut foarte multe emoții la examen, însă am avut noroc de familia mea care m-a încurajat mereu și m-a liniștit în ceea ce privește rezultatele la BAC. Acest lucru mi-a oferit încredere în mine pentru a porni cu pași drepți în susținerea probelor.\n\nCând au început pregătirile pentru examenele de BAC?\n\nPregătirea a început prin toamnă, atunci când am început să îmi structurez câteva teme importante din clasele a X-a si a XI-a. Însă, cel mai mult am învățat începând cu luna aprilie, când am început să rezolv multe teste si exerciții. Pot spune că și profesorii m-au ajutat mult pentru a mă pregăti intensive și pentru a cunoaște unde este necesar de a mă perfecționa.\n\nCum ai reușit să-ți organizezi timpul eficient pentru a te pregăti pentru examenele de bacalaureat?\n\nDin propria experiență, am învățat cât este de primordial de a menține un echilibru între studii și viață personală. Astfel, pregătirea intensivă pentru BAC nu a putut exista fără o plimbare în parc care să mă relaxeze și să uit de stres. Mereu mi-am organizat timpul astfel încât să acord prioritate obiectelor de bază pentru BAC, iar pentru celelalte reușeam să asimilez informația predată de profesori în timpul orelor.\n\nCare a fost cel mai mare obstacol cu care te-ai confruntat în timpul pregătirii pentru examenele de bacalaureat și cum l-ai depășit, dar și în timpul examenelor?\n\nConsider ca cel mai mare obstacol a fost AȘTEPTAREA. Într-adevăr, este foarte multă materie de recapitulat, de învățat , însă cu cât mai mult mă gândeam că se apropie examenele, cu atât mai mult mă stresam. Însă această așteptare și-a avut menirea sa și m-a făcut să trăiesc din plin acești trei ani de liceu plini de viață, bucurii, amintiri, succese, eșecuri și prieteni adevărați.\n\nCum crezi că această experiență îți va influența viitorul?\n\nIndubitabil, aceasta performanță atinsă îmi va influența pozitiv viitorul și anume prin admiterea la o universitate de renume. Însă, pot spune că cunoștințele și abilitățile pe care le-am dobândit de-a lungul pregatirilor vor dovedi adevărata mea valoare și ce pot eu să realizez pe viitor.\n\nCe planuri ai pentru viitor, ce profesie îți alegi, universitate, țară? \n\n\n\nSunt o fire foarte ambițioasă și îmi doresc din tot sufletul să excelez acolo unde mă voi simți eu bine, unde munca se va împleti cu satisfacția. Dat fiind faptul că am fost la profilul real, iubesc biologia, matematica, fizica, iar acest lucru mă determină să optez pentru domenii științifice. Însă, pot spune că mă atrag și limbile străine împreună cu facultatea de drept.\n\nDacă alegi să mergi peste hotare la studii, peste ani, după absolvirea facultății ai vrea să te întorci acasă să profesezi?\n\nOpțiunea mea este de a opta pentru o universitate de peste hotarele țării noastre și, anume, în România. Intenționez să studiez și să ma perfecționez acolo, ca într-un final să pășesc mândră pe teritoriul țării mele pentru a profesa. Pentru mine este esențială relația cu părinții și familia, de aceea vreau sa mă întorc acolo unde ei mă așteaptă cu brațele deschise.\n\nCe sfaturi le-ai da viitorilor absolvenți care doresc să obțină rezultate similare?\n\nVreau să le recomand tinerilor care urmează să susțină BAC-ul, să capete încredere în propriile forțe și să muncească în fiecare zi acolo unde cred ei ca eșuează cel mai mult, deoarece greșelile ne învață să ne ridicam singuri.\n\nDe asemenea, este necesar de a se motiva singuri pentru a invăța, începând cu pregătirile sistematice pentru susținerea examenelor. Și nu în ultimul rând, să nu lase frica și stresul să îi stăpânească, întrucât o bine organizare și o dispoziție bună contribuie mai eficient la asimilarea informației.",
    "metadata": {
      "original_file": "Expresul_Ungheni_0104.html"
    }
  },
  {
    "title": "Sondaj / Cât de fericiți se consideră locuitorii raionului Ungheni",
    "content": "În luna martie, anul curent, a fost efectuat un sondaj care reflectă în ce colț al țării se află cei mai fericiți moldoveni. Conform datelor, cei mai fericiți oameni se află în sudul țării dar și în capitală. Potrivit sondajului, 18,3% din respondenți se consideră foarte fericiți.\n\nLa polul opus se află cei care sunt „deloc fericiți”, aceștia constituie 5,5% din numărul total de respondenți. Sunt și moldoveni care se consideră nefericiți, raionul Ungheni se află pe locul III, fiind depășit de raionul Soroca pe locul I, Orhei pe locul II și urmat de Tiraspol pe locul IV. În aceste zone ale țării mai mulți moldoveni se consideră nefericiți.\n\nCei mai mulți dintre respondenții sondajului consideră că sunt la un nivel mediu al fericirii. Mai exact, ponderea lor constituie 35,4%.\n\nCei mai fericiți oameni se găsesc la Bălți și Chișinău. Faptul că locuiesc în oraș poate fi cauza fericirii moldovenilor, explică autorii sondajului. În capitală, cei mai fericiți se consideră cei din sectoarele Centru, Botanica și Ciocana. Iar cei care au răspuns că se simt nefericiți se află în sectorul Buiucani.\n\nSondajul a fost realizat, de iData, în luna martie pe un eșantion de 1.131 de respondenți. Marja de eroare constituie 2,85%.",
    "metadata": {
      "original_file": "Expresul_Ungheni_0173.html"
    }
  },
  {
    "title": "Localitatea Chirileni se dezvoltă prin intermediul Programului Național „Satul European”",
    "content": "Centrala electrică fotovoltaică construită la Chirileni a adus modernizare și dezvoltare localității. Aceasta, cu o capacitate de 60 de kW, a prevăzut instalarea a 120 de panouri fotovoltaice pe un teren al primăriei, situat la marginea localității.\n\nCentrala furnizează energie pentru stația de pompare a apei din fântâna arteziană, care deservește întreaga localitate, inclusiv cinci instituții de menire socială – grădinița, gimnaziul, oficiul medicilor de familie, primăria și biblioteca sătească, dar și șase agenți economici locali.\n\nConstrucția centralei fotovoltaice a fost posibil în cadrul proiectului „Construcția unei centrale electrice fotovoltaice cu o capacitate de 60 kW în satul Chirileni”, prin intermediul Programului Național „Satul European”, ediția I. Guvernul, prin Fondul Național pentru Dezvoltare Regională și Locală, a alocat, în acest scop, peste 1,6 milioane de lei.\n\nTotodată, localitatea Chirileni a beneficiat și de un alt proiect important prin Programul Național „Satul European Expres”, care a vizat construirea unui sistem modern de iluminat stradal. Pentru acest proiect, Guvernul a alocat aproximativ 320.000 de lei, contribuind astfel la îmbunătățirea infrastructurii satului.\n\nPrin „Satul European Expres”, au fost construiți 1,5 km de traseu, au fost instalați 7 piloni noi și 42 de becuri LED. Potrivit primarului Iurie Stoica, această schimbare aduce economii semnificative la costurile de iluminat, iar resursele economisite pot fi redirecționate către alte necesități ale comunității.\n\n„Datorită construcției Centralei fotovoltaice, am reușit să menținem prețul accesibil pentru serviciile de apă și canalizare, astfel încât locuitorii satului plătesc doar 20 de lei pentru un metru cub de apă și canalizare. În plus, am reușit să păstrăm funcționalitatea întreprinderii municipale care gestionează sistemul de apă și canalizare din sat, întreprindere care se afla în prag de faliment.\n\nSuntem, de asemenea, foarte recunoscători autorităților statului pentru proiectul de iluminat stradal, care face localitatea mai sigură și mai frumoasă, în special noaptea, și le permite oamenilor să se deplaseze în siguranță. Până acum, am reușit să acoperim cu iluminat stradal peste 25% din sat”, a menționat primarul.\n\nMenționăm că, prin intermediul Programelor Naționale „Satul European” și „Satul European Expres”, în raionul Ungheni au fost implementate 42 de proiecte de dezvoltare locală, cu o valoare totală de peste 73 de milioane de lei. Aproape 85.000 de persoane din regiune au beneficiat direct de aceste inițiative, care au contribuit la modernizarea infrastructurii și la îmbunătățirea calității vieții.",
    "metadata": {
      "original_file": "Expresul_Ungheni_0036.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0363.html"
    }
  },
  {
    "title": "Diaspora și cei de acasă – un tot întreg",
    "content": "Comuniștii și socialiștii (dacă mai corespund denumirii) și derivatele lor politice au o tactică bolșevică de a vorbi în numele poporului, atunci când nu le convine ceva. Poporul care este un tot întreg cu diaspora și-a exprimat la 3 noiembrie opțiunea: 930.238 de cetățeni sau 55,35% din numărul total al alegătorilor au votat pentru Maia Sandu. Coloana a 5-a de mai sus, ghidată după tehnologiile din laboratoarele Kremlinului, a urmărit continuu separatismul în rândurile populației. Astăzi miza lor este de a adânci antagonismul între populația de acasă și cea din diasporă. Nu vor reuși, dacă partidul de la guvernare își va sufleca mânecile pentru a munci cu adevărat, pentru a reforma Republica Moldova pe toate palierele dezvoltării ei. Fapte, nu declarații!",
    "metadata": {
      "original_file": "Unghiul_0226.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0158.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0508.html"
    }
  },
  {
    "title": "Cele peste 100 de ascensoare din fondul locativ din municipiul Ungheni, vor fi modernizate în următorii cinci ani",
    "content": "În următorii cinci ani, cele 104 de ascensoare din fondul locativ din municipiul Ungheni vor fi modernizate și înnoite. Primele două vor fi modernizate chiar în acest an, cu suportul PNUD Moldova.\n\nA fost realizat și un program pentru modernizarea și înnoirea ascensoarelor de către un grup de experți de la Universitatea Tehnică și Asociația Patronală a Societăților de Ascensoare din Republica Moldova, cu suportul Programului „EU4Moldova: Regiuni-cheie”, la inițiativa primarului Vitalie Vrabie. Și acest raport a fost prezentat autorităților publice locale. Ulterior raportul a fost supus și consultărilor publice.\n\n„La momentul de față, majoritatea ascensoarelor sunt vechi și nu corespund cerințelor europene de confort și securitate. E nevoie de o renovare și modernizare a lor, care ar costa circa 3 milioane 400 mii de euro”, spunea, anterior, Vitalie Vrabie.\n\nAstfel, conform programului, în prima etapă (2024 – 2025) vor fi schimbate 19 ascensoare și modernizate cel puțin 3. În etapa a doua (2025 – 2027) vor fi schimbate cel puțin 36 de ascensoare și modernizate cel puțin 4, iar în etapa a treia (2028 – 2029) vor fi schimbate cel puțin 35 de ascensoare și modernizate cel puțin patru.\n\nMenționăm că, în perioada studiului, efectuată de către experți, a fost examinată starea tehnică a tuturor ascensoarelor din fondul locativ și trei ascensoare din clădirile administrative. „Starea tehnică a parcului de ascensoare este îngrijorătoare, sau chiar critică”, spun ei la unison. Majoritatea ascensoarelor nu respectă cerințele naționale de securitate, cum ar fi: față de siguranța seismică, anti-incendiu, acces pentru persoanele cu dizabilități, deplasarea necontrolată a cabinei, etc. „Ascensoarele au fost construitre în perioada sovietică, acum însă, Republica Moldova s-a aliniat standardelor europene, iar cerințele sunt mai dure, dar mai bune, care asigură confort și siguranță pentru utilizatori. Sunt ascensoare care trebuie schimbate în totalitate, pentru că piese de schimb nu se mai fabrică”, explică expertul Victor Hîrjău. Astfel, în concluzie, 89 de ascensoare trebuie schimbate, iar 11 trebuie modernizate.\n\n„Perspectiva de redresarte a situației parcului de ascensoare din fondul locativ al municipiului Ungheni este de a crea Asociații de proprietari, sau de a de a delega gestiunea blocuirlor locative către societăți comerciale specializate în domeniu și schimbarea sau modernizarea, după caz, a ascensoarelor treptat pe etape scenariilor prevăzute în program”, vin cu o recomandare experții.\n\nScopul programului este de a moderniza, implementa tehnologiile noi cu impact pozitiv asupra eficienței energetice și mediului ambiant, care să asigure exploatarea în siguranță și eficientă a ascensoarelor din fondul locativ al municipiului Ungheni, de a crește confortul și siguranța locatarilor, diminuarea cheltuielilor pentru întreținere și consum de energie electrică.",
    "metadata": {
      "original_file": "Expresul_Ungheni_0124.html"
    }
  },
  {
    "title": "„Cupa Iacob Ciachir” a ajuns la cea de-a V-a ediție",
    "content": "În zi de sâmbătă, 21 septembrie, de la primele ore ale dimineții, la Școala Republicană de Hipism și Pentatlon Modern din Ungheni a fost o atmosferă dinamică, plină de activități sportive. Ediția din acest an a inclus o varietate de competiții sportive desfășurate pe teritoriul școlii, cum ar fi: pentatlon modern, armwrestling, trântă, fotbal de plajă, hipism – obstacole și dresaj. Această diversitate sportivă a oferit participanților și spectatorilor adunați într-un număr impunător, oportunitatea de a se bucura de o zi plină de energie.\n\nTradițional, cu o zi înainte, pe 20 septembrie, străzile municipiului Ungheni au fost animate de o paradă festivă ecvestră.\n\nDorin Recean, prim-ministrul Republicii Moldova, prezent la eveniment, a evidențiat importanța tradițiilor sportive din Ungheni și a felicitat comunitatea pentru eforturile de a păstra și promova hipismul. „Ungheni este un exemplu pentru țara noastră, având o moștenire culturală și sportivă deosebită. Hipismul reprezintă o parte esențială a acestor tradiții, un sport nobil și mai rar întâlnit în Moldova”, a mai menționat dânsul.\n\nInițiatorul acestui eveniment este ungheneanul Ion Poia, iar Vitalie Vrabie, primarul de Ungheni, a remarcat curajul și consecvența acestuia în organizarea acestui festival, menționând că primăria va susține în continuare acest eveniment.\n\n„Deseori se spune că un singur om nu poate să facă multe. Însă, eu sunt de altă părere. Cunoscându-l pe Ion Poia, pot afirma că un singur om poate schimba lumea și poate mișca lucrurile să funcționeze. Aceste eveniment demonstrează că aici, acasă, se pot reuși multe lucruri frumoase”, a remarcat și Dionisie Ternovschi, președintele raionului Ungheni.\n\nSpectacolul oferit de călăreți și caii lor a fost principalul punct de atracție al zilei. Vizitatorii au fost fascinați de grația și viteza cailor, deși au remarcat și anumite schimbări. „Caii, anul acesta sunt mai stresați, se observă după felul cum concurează”, spune Diana Roman, o vizitatoare, după care adaugă: „Oricum, atmosfera de aici e bună, totul este organizat la cel mai înalt nivel”.\n\nDupă încheierea probelor, au fost nominalizați călăreții care au obținut locuri premiante.\n\nRoxana Țîcu, deținătoarea premiului I la categoria Clas Deschis, din Ungheni, a participat împreună cu calul Marafon. „A fost o cursă minunată. Am avut niște emoții inedite pe care nu le-am mai simțit. Cel mai important este că evenimentul a inclus diferite probe de sport, a fost o organizare la cel mai înalt nivel. Am simțit încurajarea venită din partea publicului, iar calul a fost foarte cooperant”, a menționat tânara.\n\nIrina Bîtca din Chișinău, a obținut locul II, a participat la cursă cu calul Romir. „A fost un pic stresant pentru mine. Eram prima pe listă, nu eram foarte pregătită emoțional. Însă, ajungând pe teren, am lăsat în urmă emoțiile și am început să mă concentrez ca să câștig. A fost o conexiune strânsă între mine și cal și sunt mulțumită de rezultat”, a spus ea.\n\nEvenimentul a culminat cu un concert cu participarea interpreților Cătălin Josan și „Gândul mâței”.\n\nCupa la hipism este organizată în memoria lui Iacob Ciachir. Fosta fermă de cai din Ungheni, înființată de Iacob Ciachir, era renumită în tot spațiul ex-sovietic, aici fiind crescuți cai pur sânge, foarte scumpi și solicitați la acea vreme. Vizitatorii au avut ocazia să se familiarizeze cu personalitatea lui Iacob Ciachir în cadrul expoziției organizate în acea zi, dedicate acestuia.\n\nIon Poia, inițiatorul acestui festival, a declarat cu mândrie că școala dispune acum de o infrastructură modernă, care permite organizarea unor astfel de evenimente.\n\nUn alt moment important al evenimentului a fost dotarea școlii cu două tractoare multifuncționale, o necesitate pentru buna funcționare a instituției. Ultimul tractor a fost donat în urmă cu 40 de ani, iar acest pas marchează un progres important pentru școală. „A trebuit să treacă exact 40 de ani pentru ca statul să găsească bani și să aloce resurse necesare unei activități sănătoase. Urmează doar lucruri frumoase”, a declarat Ion Poia, accentuând importanța colaborării între instituțiile statului în organizarea acestui eveniment.",
    "metadata": {
      "original_file": "Expresul_Ungheni_0061.html"
    }
  },
  {
    "title": "Colțișorul American de la Biblioteca Ungheni continuă să promoveze alfabetizarea media în rândul tinerilor",
    "content": "American Corner de la Biblioteca Publică Raională „Dimitrie Cantemir” din Ungheni continuă să promoveze alfabetizarea media în rândul tinerilor. De data aceasta cei implicați au benficiat de Media Bootcamps, iar grupurile țintă au fost Consiliile Locale de Tineri din raionul Ungheni.\n\nAstfel, la începutul lunii iulie, tinerii din Măcărești, Mănoilești, Petrești și American Corner Ungheni au avut ocazia să exploreze subiecte precum discursul instigator la ură, stereotipuri, hărțuirea cibernetică și alte forme de manipulare, dezinformare și știri false.\n\nPrima întâlnire a avut loc la Căminul Cultural Frăsinești, pe data de 2 iulie unde au participat 20 de tineri cu vârstele 14-19 ani, a doua ședintă a avut loc pe data de 3 iulie la Mănoilești cu implicarea a 18 tineri tot de aceeasi vârstă, la Petrești pe data de 7 iulie cu un număr de 17 participanți. Trainingurile au fost moderate de Aliona Manciu, formator/super trainer în educația pentru media. Totodată, Consiliile Locale de Tineret au aflat despre American Corner Ungheni și serviciile care le oferă, despre programul de voluntariat de la corner.\n\n”Prin intermediul acestor întâlniri, am motivat participanții să invețe despre gândirea critică, despre abilitatea de a identifica informațiile adevărate din fluxul de informații și știri care exista, despre cum devii un consumator inteligent de produse media”, a spus Cristina Turcu, coordonatoarea American Corner Ungheni.\n\nÎn cadrul acestor întâlniri participanții au învățat noțiuni ca fake news, propagandă, manipulare, etică jurnalistică, fast-food informațional, etc. Tot în cadrul acestor bootcampuri au analizat critic o știre ținând cont de filtrele propuse de formator, etc.\n\nAcest program de educația media este finanțat de Guvernul American, prin intermediul Ambasadei SUA la Chișinau. De subliniat că Colțișorul American din Ungheni a fost deschis în iulie 2004, în urma unui parteneriat între Ambasada SUA și Biblioteca Publică Raională „Dimitrie Cantemir”.",
    "metadata": {
      "original_file": "Expresul_Ungheni_0348.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0334.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0271.html"
    }
  },
  {
    "title": "Tabăra de excelență „PUNTE 2024” - legături consolidate între elevii olimpici din județul Maramureș și raionul Ungheni",
    "content": "„Tabăra de excelență – PUNTE educațională între Maramureș – Hîncești – Strășeni – Ungheni, ediția 2024” se va desfășura și în acest an. Aceasta se va desfășura în Republica Moldova, în perioada 28 iunie – 05 iulie 2024, cu participarea a câte 12 elevi din raionul Ungheni și 3 profesori, dar și raioanele Strășeni și Hâncești, dar și 20 elevi din Maramureș și 4 profesori, care au obținut rezultate la olimpiade și concursuri la limba română, istorie și geografie.\n\nÎn cadrul ediției 2024 a taberei PUNTE se continuă parteneriatul interregional al Consiliului Județean Maramureș cu Raioanele Strășeni, Hîncești și Ungheni, în baza Acordurilor de înfrățire cu Județul Maramureș, precum și cu Inspectoratul Școlar Județean Maramureș, partener constant pentru susținerea elevilor eminenți din Județul Maramureș.\n\nDurata taberei va fi de 7 zile, câte 2 zile în fiecare raion, în locații reprezentative care să permită desfășurarea de activități educaționale cât mai diverse și relevante, precum și o zi de conferință la Chișinău.\n\nProiectul este finanțat de Departamentul pentru Relația cu Republica Moldova (DRRM) din cadrul Guvernului României. Finanțarea nerambursabilă este de 250.000 lei, iar valoarea totală a proiectului este de 297.483 lei, cuprinzând o cofinanțare a Consiliului Județean Maramureș de 47.483 lei.\n\nPUNTE 2024 este astfel, unul din cele 100 de proiecte prin care România investește în 2024, în educația tinerilor din Republica Moldova și în acțiuni de întărire a legăturilor cu frații de peste Prut, iar Consiliul Județean Maramureș se află printre autoritățile locale implicate activ în acest demers.\n\nEdiția din acest an a taberei PUNTE își propune să consolideze rezultatele și impactul taberei în Maramureș PUNTE 2023, proiect finanțat de Departamentul pentru Relația cu Republica Moldova, prin reunirea eforturilor și expertizei interregionale pentru promovarea și recompensarea excelenței în educație și formarea tinerei generații în spiritul păstrării și afirmării identității românești.\n\nAmintim că, „Tabăra de excelență – PUNTE educațională între Maramureș – Hîncești – Strășeni – Ungheni” se află la ce-a de-a doua ediție, anul trecut zece olimpici din Ungheni s-au odihnit la o tabără din Maramureș.",
    "metadata": {
      "original_file": "Expresul_Ungheni_0132.html"
    }
  },
  {
    "title": "„Sunt dureroase amintirile...”. La Ungheni, în memoria victimelor regimului stalinist comunist, a fost ținut un minut de reculegere",
    "content": "„Când am fost deportați, aveam 7 ani și țin minte tot, de aceea, acum plâng. Sunt dureroase amintirile…”, își începe istoria Pelaghia Gherman din Ungheni, în vârstă de 82 de ani.\n\nTatăl ei avea 38 de ani, iar mama 34. În casă erau 4 copii, cel mic avea doar un an. „Și acum văd imaginea cum, pe marginea șoselei, mergea lume îmbrăcată în alb. Și mă gândeam, de ce lumea de prin sate ieșise să ne petreacă? Eu nu înțelegeam că eram cu toții deportați. Pe urmă mi-am dat seama: erau în alb, deoarece așa îi treziseră din pat, în izmene și în cămăși de noapte”, își amintește.\n\nLacrimile femeii continuau să curgă atunci când ne povestea despre greutățile prin care a trecut familia ei atunci când au fost deportați: „Tata nu era acasă, era la construcția drumului și a auzit că suntem deportați. A lăsat căruța cu cal în drum și a oprit mașina în care eram, urcând și el. Însă, atunci când urcase, îi zburase pălăria și căzuse în drum. Toți din mașină plângeau, însă el ne încurajase atunci spunând: „Nu plângeți, vedeți că pălăria mi-a zburat înapoi, să vedeți că o să ne întoarcem…”. Cu trenul când mergeam, pe drum foarte multă lume a murit… Am stat în Siberia 7 ani. Eram considerați copii dușmani, nu înțelegeam limba când ne-au trimis la școală. Țin minte că ieșeam și mâncam pepeni care erau aruncați în grămezi, de ruși afară. Ne mai duceam în satele vecine și cumpăram cartofi înghețați că nu aveam altceva ce mânca. Tare greu a mai fost. Apoi, încet, încet ne-am făcut gospodari. Moldovenii au construit case așa cum făceau acasă. Tata pe atunci primise o insignă ca fiind un lucrător bun.\n\nDupă 7 ani s-au întors acasă, dar nu în satul natal, fiindcă casa lor a fost transformată în club, care mai apoi a fost demolat și construită o nouă casă de cultură. Așa că au plecat în satul vecin. Au mers și la Arhiva Națională să afle pentru ce au fost deportați. „Când am văzut ce era scris în dosarul acela, nu ne-a venit să credem. Familia mea a fost deportată doar pentru că avea câteva cloști, câteva săpi și hârlețe. Atât au fost scrise. Mama scrisese o plângere și răspunsul a fost că se greșise atunci când am fost incluși în listă. Acest fapt cel mai mult mă doare, că a fost o mare nedreptate”, mai spune Pelaghia Gherman.\n\nDe menționat că în noaptea de 5 spre 6 iulie 1949 a avut loc cel de-al doilea val de deportări și cel mai mare, iar în acest an s-au împlinit 75 de ani de la acest eveniment. „Este un moment de profundă reflecție și recunoștință în amintirea celor care au suferit urmare a acelor atrocități din acel timp. Este de datoria noastră să luăm aminte, să nu uităm și să nu mai admitem asemenea atrocități în viitorul nostru, al tuturor”, a menționat Vitalie Vrabie, primarul municipiului Ungheni la evenimentul care s-a desfășurat săptămâna trecută, ce avea să marcheze acest eveniment tragic.\n\nAstfel, pe 5 iulie, la Troița Martirilor din municipiul Ungheni, s-a desfășurat o ceremonie de comemorare a celor care au suferit în urma atrocităților din perioada deportărilor staliniste. Evenimentul a fost marcat prin depuneri de flori de către reprezentanții instituțiilor de stat din municipiu, fiind ținut un minut de reculegere în memoria celor deportați.\n\nIar Corneliu Prepeliță, profesor de istorie, dar și autorul cărții „Deportările – calvarul famiilor basarabene”, în care se regăsesc fotografii, cazuri și dosare ale unor deportați din 15 localități din raionul Ungheni a relatat celor prezenți despre evenimentele triste din acea perioadă.\n\nNOTĂ: Deportarea în masă din 1949 a fost cea mai amplă deportare de pe actualul teritoriu al Republicii Moldova, în urma căreia au avut de suferit 36 de mii de oameni sau peste 11 mii de familii. Casele, pământurile și bunurile țăranilor deportați au fost transmise colhozurilor, iar o parte a fost furată și vândută. Pentru desfășurarea operațiunii au fost mobilizate 3 071 de camioane și 1 736 de vagoane.\n\nCu această ocazie, în holul Primăriei municipiului Ungheni a fost vernisată o expoziție cu genericul: „Deportările – calvarul familiilor unghenene”. Cele 10 planșe cuprind istoria tragică a zece familii din raionul Ungheni. Expoziția a fost realizată de Asociația Istoricilor „Nicolae Iorga” din Ungheni în baza materialelor de la Agenția Națională a Arhivelor și se va afla în holul Primăriei timp de două săptămâni.",
    "metadata": {
      "original_file": "Expresul_Ungheni_0098.html"
    }
  },
  {
    "title": "Primăria satului Rădenii Vechi va înregistra peste 180 de hectare de pădure în fondul forestier",
    "content": "Primăria satului Rădenii Vechi, din raionul Ungheni, a dat curs apelului Ministerului Mediului și este în proces de înregistrare a peste 180 de hectare de pădure în fondul forestier.\n\nTerenurile înregistrate vor rămâne în proprietatea administrației publice locale, dar, odată înregistrate, vor fi protejate, îngrijite și administrate conform prevederilor Codului Silvic. „Prin înregistrarea în fondul forestier, vom preveni situațiile în care persoanele cu diferite interese ar putea intra în posesia acestor păduri, care la momentul actual nu sunt înregistrate sau figurează ca terenuri degradate, neproductive sau agricole”, a estimat Sergiu Lazarencu, ministrul Mediului.\n\n„Ne dorim foarte mult să le înregistrăm în fondul forestier al primăriei pentru protejare. Cu această ocazie vor fi prevenite tăierile ilicit și vom avea parte de păduri sănătoase, consider că dacă nu vom interveni există pericolul ca pădurea să piară”, a spus Valeriu Țîcu, primarul satului Rădenii Vechi.\n\nOficialul a încurajat primarii din țară să dea curs apelului de a înregistra terenurile împădurite în fondul forestier. „Prin acest demers vom asigura conservarea mediului, o administrare corectă a spațiilor forestiere, dar și planificarea durabilă a utilizării terenurilor”, a rezumat Lazarencu.\n\nRepublica Moldova are cea mai mică rată de împădurire din Europa (media europeană reprezintă 29%, iar media în țările UE – 37,7%). Suprafețele forestiere ocupă doar 11% din teritoriul țării noastre.",
    "metadata": {
      "original_file": "Expresul_Ungheni_0077.html"
    }
  },
  {
    "title": "Deconectări nu vor fi. Moldelectrica anunță acoperirea totală a consumului de curent",
    "content": "Pentru astăzi nu se anticipează deconectarea consumatorilor în legătură cu neacoperirea deplină prin contracte comerciale a consumului prognozat de energie electrică. Cu precizări în acest sens vine întreprinderea de stat Moldelectrica, transmite IPN.\n\nAstfel, cantitatea de energie electrică neacoperită prin contracte comerciale este prognozată. Activarea contractelor de livrare a energiei de urgență dintre Moldelectrica și operatorii de sistem din Ucraina sau România, se va face în funcție de evoluția în timp real a consumului de energie electrică și generarea acesteia. Cantitatea exactă a energiei de urgență se va decide mai aproape de ora de livrare.\n\n„Prețul energiei de urgență este mai mare decât prețul energiei electrice de pe piață pentru ziua următoare (PZU), dar nu are un preț dublu, precum se vehiculează. Din acest motiv vă îndemnăm să vă informați din surse oficiale”, se precizează într-un comunicat de presă.\n\nMoldelectrica îndeamnă cetățenii la un consum econom de energie electrică și de a amâna, unde e posibil, consumul de energie pentru orele din afara orelor de vârf.",
    "metadata": {
      "original_file": "Unghiul_0322.html"
    }
  },
  {
    "title": "Ce vom alege, aceea vom culege!",
    "content": "După anexarea unei părți din voievodatul Moldovei (16 mai 1812) de către Imperiul Rus, ulterior, raptul de către Rusia Sovietică (28 iunie 1940) a teritoriului pruto-nistrean de la România, R. Moldova de azi îi revine 36 % din vechiul voievodat. Anume aceste răpiri teritoriale și consecințele lor nu permit o stabilitate de durată în acest stat. O consecință e, că nu s-a plăsmuit o clasă politică veritabilă și națională, dar mai degrabă un conglomerat de interese a liderilor partidelor înregistrate (64). Ca urmare în politica moldovenească, nu poate să se manifeste „stânga” și „dreapta” după modelul european. Nici una, nici alta nu au suport social-economic, cauzele: migrarea intensă a populației, lipsa de investiții mari din exterior, partide geopolitice etc. ceea ce primim de peste hotare în temei se consumă. Dacă vrem să vedem realitatea adevărată: este bine conturată într-un electorat pro-est (prorus), bazat pe momeli, bani și propagandă falsă, altul un electorat pro-vest (proeuropean) bazat pe principii și valori unioniste și europene. Ce valori veți alege? Meditați bine! Pacea e mai scumpă decât toate.",
    "metadata": {
      "original_file": "Unghiul_0288.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0267.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0119.html"
    }
  },
  {
    "title": "Persoanele vârstnice din raionul Ungheni vor avea parte de servicii sociale mai bune",
    "content": "În următorii patru ani, persoanele în etate din raioanele Ungheni, Sângerei și Telenești vor avea mai multe oportunități de participare socială. ”Asociația HelpAge Moldova va susține dezvoltarea serviciilor sociale și îmbunătățirea condițiilor de trai în 15 comunități” se menționează într-un comunicat. Recent a fost lansat proiectul „Îmbunătățirea participării sociale a persoanelor în etate din Moldova prin dezvoltarea comunităților prietenoase vârstnicilor”, susținut financiar de Guvernul Federal Germania, transmite IPN.\n\n„Deși populația mai în vârstă ar putea să se bucure de mai mult timp liber și ocupații pe interes, într-o proporție mare se confruntă cu venituri mici, probleme de sănătate în special cronice, acces limitat la servicii și la socializare. În acest context, guvernul a prioritizat promovarea îmbătrânirii active și sănătoase și HelpAge susține inițiative în acest domeniu” scriu reprezentanții Asociației HelpAge Moldova.\n\nAstfel, în perioada decembrie 2023 – noiembrie 2024 HelpAge Moldova susține crearea activităților de participare socială pentru persoane în etate, inclusiv cu dezvoltarea serviciilor sociale și crearea comunităților prietenoase vârstei. Proiectul cuprinde 15 localități din raioanele Ungheni, Sângerei și Telenești și va investi în crearea și dezvoltarea activităților de participare socială și în adaptarea infrastructurii și mediului din comunități.\n\nLa evenimentul de lansare, directoarea HelpAge Moldova, Tatiana Sorocan, a menționat că îmbătrânirea activă este un proces care cuprinde tot parcursul vieții, iar un mediu prietenos vârstei nu este doar prietenos pentru persoane în etate”, ci pentru toți. Potrivit ei, clădirile și străzile adaptate corespunzător sporesc mobilitatea și independența persoanelor cu dizabilități, atât tineri, adulți, cât și în vârstă. Localitățile care au condiții de trai mai sigure le permit copiilor, femeilor tinere și persoanelor în vârstă să petreacă timpul afară, să socializeze și să se recreeze.\n\n„Crearea activităților și serviciilor care ar asigura participare socială regulată a persoanelor în etate în comunitățile din Moldova, ar constitui un mecanism de prevenire a multor provocări și vulnerabilități cu care se confruntă atât vârstnicii, câr și sistemul protecției sociale al țării noastre” a menționat Teodor Vicol de la Direcția politici în domeniul serviciilor sociale, Ministerul Muncii și Protecției Sociale.\n\nÎn cadrul proiectului, 15 asociații obștești și administrații publice locale își vor consolida capacitatea de a lucra în domeniul îmbătrânirii active și de a promova comunitatea prietenoasă vârstnicilor, prin implementarea de activități de mobilizare a Grupurilor de Sprijin Reciproc, de participare la procesul decizional, de creare și dezvoltare a activităților de socializare, recreere și învățare. Prin aceste activități, proiectul va implica actorii cheie din comunitățile țintă pentru a adapta condițiile din comunitate conform nevoilor persoanelor în etate, care va deveni o comunitate mai prietenoasă vârstei.",
    "metadata": {
      "original_file": "Expresul_Ungheni_0165.html"
    }
  },
  {
    "title": "Moldova și Emiratele Arabe Unite vor recunoaște reciproc permisele de conducere",
    "content": "Permisele de conducere eliberate în Republica Moldova și în Emiratele Arabe Unite vor fi recunoscute reciproc. Guvernul de la Chișinău a aprobat inițierea negocierilor asupra unui memorandum în acest sens, transmite IPN.\n\nDocumentul va simplifica procesul de recunoaștere și conversiune a permiselor de conducere. Astfel, vor fi reduse formalitățile administrative, iar procedurile pentru cetățenii moldoveni aflați în Emiratele Arabe Unite vor fi accelerate.\n\nRepublica Moldova mai are semnate tratate de recunoaștere reciprocă a permiselor de conducere cu Israel, Turcia, Albania, Spania, Lituania, Franța, Republica Elenă, dar și o declarație privind transcrierea permiselor de conducere cu Germania.",
    "metadata": {
      "original_file": "Unghiul_0549.html"
    }
  },
  {
    "title": "„Împreună - încălzim inimi și oameni”. Acesta este motto-ul garderobei sociale „Dar din Dar\" de la Ungheni",
    "content": "„Împreună – încălzim inimi și oameni”. Acesta este motto-ul garderobei sociale „Dar din Dar”, care continuă, ca și în anii precedenți, să întindă o mână de ajutor celor care au nevoie de articole vestimentare.\n\nDe la anunțul redeschiderii Garderobei Sociale „Dar din Dar”, din incinta Centrului Cultural Multifuncțional „Regina Maria” din cartierul Vasilica a municipiului Ungheni, peste 100 de persoane au beneficiat de ajutor vestimentar. Printre aceste persoane sunt incluși și cei care au donat haine.\n\nGarderoba Socială își desfășoară activitatea în fiecare sezon, oferind un spațiu pentru a colecta și distribui celor care au nevoie de articole vestimentare, atât pentru copii, femei sau bărbați. Și dacă instituția nu dispune de o sală care ar permite expunerea continuă a hainelor, acestea sunt ulterior depozitate cu grijă în cutii. „Cine are nevoie se poate adresa oricând, iar noi de fiecare dată îi ajutăm, indiferent de sezon”, Aliona Leșanu, directoarea Centrului.\n\nÎn momentul în care eram la Garderobă, l-am surprins și pe un bărbat care a adus trei genți pline cu haine, atât pentru bărbați, cât și pentru femei. „Am auzit că se colectează haine și am decis să aduc lucruri care, sper, că vor prinde bine cuiva. E prima oară când aduc haine, însă mă bucur că se face o astfel de inițiativă, mai ales că e perioada rece a anului, cheltuielile sunt mari și lumea, pe lângă alte necesități, nu au mereu posibilitate financiară să își procure unele lucruri. De ajutat trebuie mereu, așa e omenește”, a declarat acesta.\n\nBeneficiarii garderobei sunt din oraș, dar și din localitățile raionului. „E un ajutor material extrem de mare. Iată prin asemenea inițiative se observă solidaritatea și bunătatea oamenilor”, a accentuat Aliona Leșanu.\n\nDirectoarea Centrului susține că, Garderoba socială are un impact foarte mare, mai ales la coeziunea comunității. „E și educativă, într-o oarecare măsură, pentru că motivează oamenii să facă acte de caritate, să păstreze și să aprecieze ceea ce primesc”, a concluzionat dânsa.",
    "metadata": {
      "original_file": "Expresul_Ungheni_0020.html"
    }
  },
  {
    "title": "Peste 3000 de spectatori au fost prezenți la cea de-a IV-a ediție a Cupei „Iacob Ceachir”",
    "content": "În zi de duminică, 17 septembrie, la Școala de hipism și pentatlon modern din municipiul Ungheni, s-a desfășurat competiția națională la hipism Cupa „Iacob Ciachir”, ajunsă deja la cea de-a IV-a ediție. Aceasta a fost organizată sub egida JCI Ungheni.\n\nAutorul acestei inițiative este Ion Poia, senator JCI Ungheni. „Mă încearcă niște emoții foarte plăcute, mai ales că, observ că din an în an la acest eveniment se adună foarte multă lume interesată de aceste competiții. Iar acest fapt, nu poate decât să ne motiveze să continuăm cu și mai multă ambiție”, a menționat dânsul.\n\nÎn debutul evenimentului, grupul vocal de copii „Măriuțele” de la Centrul Multifuncțional „Regina Maria” a interpretat imnul Republicii Moldova.\n\nLa această ediție, în premieră, a venit și fiica lui Iacob Ciachir, Mariana Ciachir. „De multe ori am primit invitația de a veni la aceste competiții, însă din anumite circumstanțe, nu am putut fi prezentă. Într-adevăr, tatăl meu a fost un om cu inimă mare. Un om muncitor și iubitor de pământ. A iubit oamenii, a iubit pământul și, cel mai important, a iubit caii, pentru că ei au fost prietenii lui. Mă bucur că, organizatorii acestei cupe, reînvie ceea ce era odinioară”, a declarat ea.\n\nIar Alexandru Ambros, ex-primarul municipiului Ungheni, a ținut să aprecieze interesul celor prezenți la eveniment, dar și a numărului impunător de persoane venite la eveniment: „Am un sentiment deosebit de mândrie, pentru că tradițiile aici, la Ungheni, se respectă și se continuă. Iacob Ciachir a fost o personalitate care merită să fie menționată și, care și-a adus aportul asupra fermei de cai din Ungheni, a școlii de hipism”.\n\nDe menționat că turneul anual la hipism, proba – obstacole Cupa „Iacob Ciachir” la hipism, ediția a IV-a”, s-a desfășurat în 3 probe. În rezultatul competițiilor desfășurate pe categoria copii – clasa începători, trei participante au fost premiate cu locuri de 1, 2 și 3.\n\n„Particip pentru prima dată la această competiție și am ocupat locul III la categoria începători. Din punctul meu de vedere, aceasta a fost bine organizată, m-am simțit extraordinar. Pot spune că a fost o experiență interesantă, chiar mi-a plăcut să particip în cadrul acestei competiții. La anul viitor, cu siguranță am să mă mai implic.”, a spus Anastasia Levința, o participantă din Chișinău.\n\nLa categoria competitițională clasa deschisă, locul doi a fost ocupat de către ungheneanul Igor Antoci, fiind la mică distanță de adversarul său, reprezentantul echipei Ministerului Afacerilor Interne.\n\n„Este pentru a doua oară când particip la Cupa „Iacob Ciachir”. Competiția din acest an mi s-a părut destul de provocatoare. Am parcurs traseul fără puncte de penalizare. Calul a fost ascultător, însă mi s-a părut cam greoi. Nu pot să zic că mi-a fost greu, deoarece m-am antrenat conștiincios și am ascultat de sfaturile oferite de către antrenorul Nicolae Mardari.”, spus Igor Antoci.\n\nLa categoria clasament general, au fost oferite, de asemenea, trei locuri premiante.\n\nCei prezenți la eveniment au avut prilejul să observe măiestria cailor, dar și prestația participanților. „Venim pentru prima dată la acest eveniment. Copiii – entuziasmați, noi, maturii – exact la fel. Într-adevăr, este o competiție frumoasă, iar organizarea este la nivel. Este un lucru foarte bun că ai unde să vii împreună cu copiii și să le arăți ceva interesant. Este o inițiativă extraordinară și, după părerea mea, mai des ar trebui să fie demonstrate astfel de activități. I-am susținut pe toți participanții în parte”, a menționat Alina, o spectatoare.\n\nLa competițiile de hipism pentru Cupa „Iacob Ciachir” , au fost prezenți, potrivit estimărilor, peste 3000 de spectatori.\n\nFinalul evenimentului a culminat cu spectacolul sportiv oferit de către reprezentanții Școlii republicane specializate de hipism și pentatlon modern, care au demonstrat splendoarea sportului ecvestru în probele de dresaj și djighitovca ecvestră.\n\nCupa „Iacob Ciachir” a fost organizată în cadrul Programului Ministerului Educației și Cercetării „Capitala Tineretului 2023”, finanțat de Agenția Națională pentru Tineret.\n\nReportajul foto din cadrul evenimentului îl puteți vedea AICI.",
    "metadata": {
      "original_file": "Expresul_Ungheni_0309.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0375.html"
    }
  },
  {
    "title": "Media și reziliența societății",
    "content": "Finlanda are în prezent o presă de înaltă calitate, liberă și independentă. Toate acestea însă „nu s-au întâmplat peste noapte, ci sunt rezultatul muncii întregii societăți de-a lungul unei jumătăți de secol”, spune Lauri Palsa (președintele societății de educație media). Copiii filandezi dezvoltă abilitatea de a gândi critic încă de la grădiniță. Se pune accentul pe capacitatea de a înțelege diferite moduri de comunicare și expresie (vizuale, sonore, textuale…). „Agenția Națională Filnadeză pentru Educație”, care elaborează programe școlare, inclusiv pentru educația media. Cum elevii la noi se descurcă cu varietatea de falsuri din media sau cum combatem promovarea războiului în școală (cazul de la Chișinău), biserică și chiar în politică? Cine și cum va contribui la reziliența societății, care se vrea spre integrarea europeană?",
    "metadata": {
      "original_file": "Unghiul_0230.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0027.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0477.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0498.html"
    }
  },
  {
    "title": "Între indiferență și resursă: o realitate dureroasă în satele noastre",
    "content": "În multe dintre satele noastre, imaginea e una dezolantă: garduri prăvălite și grădini lăsate în voia sorții. Oameni care ar putea să muncească pământul, să planteze legume și să-și îngrijească gospodăriile aleg, în schimb, să stea la baruri, unde își cheltuiesc ajutoarele sociale primite de la stat. Această alegere reflectă o mentalitate care pare să devină tot mai răspândită în comunitățile noastre.\n\nPrivind în jur, întâlnim gospodării neîngrijite, fără o ceapă sau un morcov pentru mâncare. A devenit o normă ca mulți dintre acești oameni să se plângă de dificultățile vieții, dar, paradoxal, ei își permit telefoane mobile dintre cele mai moderne, iar la fiecare a doua gospodărie vedem o mașină, în unele chiar două. Deși au la dispoziție resursele necesare, unii aleg să-și lase gospodăriile în paragină și să aștepte ajutoare de la stat, așteptând, poate, ca cineva să vină să le rezolve problemele. \n\n Această situație ridică întrebări despre valorile și prioritățile comunității. De ce, având toate aceste resurse la îndemână, unii aleg să se complacă în indiferență? Poate că în spatele acestei atitudini se află o neîncredere în propriile forțe sau o descurajare care îi face să renunțe la luptă, sau e doar lenea și lăsatul cu speranța că oamenii, statul mă va ajuta. \n\n Privind în jur, ne dăm seama că indiferența nu afectează doar indivizii, ci și întreaga comunitate. Gospodăriile neîngrijite devin simboluri ale unei societăți care nu mai știe să valorifice ceea ce are. Această stare de lucruri generează un cerc vicios: pe măsură ce tot mai mulți aleg să nu se implice, comunitățile devin tot mai slab unite, iar tinerii, în loc să își dezvolte afaceri sau să investească în agricultură, aleg să părăsească satele, în căutarea unei vieți mai bune în orașe. \n\n Este important să găsim soluții și să promovăm o cultură a responsabilității și a muncii. Trebuie să motivăm oamenii să-și transforme viețile, să-și aducă la viață grădinile, ogoroadele și, implicit, comunitățile. Educația joacă un rol crucial în acest proces, deoarece oamenii informați sunt mai capabili să își valorifice resursele. Ar trebui să încurajăm inițiativele locale, să se ofere suport celor care doresc să învețe cum să-și îmbunătățească producția agricolă și să își administreze mai bine gospodăriile. \n\n În loc să aștepte ajutoare, oamenii ar trebui să se unească pentru a găsi soluții sustenabile la problemele lor. Acest lucru poate implica crearea de cooperative agricole, unde resursele sunt împărtășite și utilizate eficient. De asemenea, ar putea fi implementate programe de sprijin din partea autorităților locale care să încurajeze munca în comunitate și să recompenseze eforturile de revitalizare a satelor. \n\n În acest fel, nu doar că și-ar îmbunătăți condițiile de trai, dar ar și contribui la revitalizarea comunităților în care trăiesc. Este timpul să conștientizăm că adevărata putere stă în munca și dedicarea fiecăruia dintre noi. Numai prin implicare activă și responsabilitate colectivă putem construi un viitor mai bun pentru satele noastre, transformând semnele de întrebare în perspective de speranță și dezvoltare. Această schimbare nu se va produce peste noapte, dar fiecare mic pas contează și poate duce la o transformare semnificativă a mentalității și a condițiilor de viață din comunitățile noastre.",
    "metadata": {
      "original_file": "Unghiul_0162.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0532.html"
    }
  },
  {
    "title": "Au fost făcute totalurile unui proiect important pentru Ungheni",
    "content": "Punct final pentru unul dintre cele mai vizibile și frumoase proiecte din anul 2023 – „Dezvoltarea transfrontalieră a transportului prietenos mediului” 1HARD/3.1/11, finanțat de Uniunea Europeană în cadrul Programului Operațional Comun România – Republica Moldova 2014-2020. \n\n\n\nGrație acestuia, au fost construite la Ungheni peste 20 km de piste de bicicliști, sute de copii au fost antrenați în diverse activități de studiere și promovare a mersului pe bicicletă, au fost organizate maratoane la ciclism, a fost creată o rețea transfrontalieră pentru dezvoltarea transportului durabil și prietenos mediului. \n\n Proiectul a fost realizat de către Primăria municipiului Ungheni în parteneriat cu Primăria municipiului Dorohoi (România), oraș înfrățit cu Ungheniul, precum și cu Centrul Regional de Dezvoltare Durabilă.\n\nPe 15 decembrie, la Ungheni a avut loc conferința finală, la care au fost făcute totalurile proiectului. Printre participanții la eveniment s-a numărat și echipa de implementare din Dorohoi, în frunte cu primarul Dorin Alexandrescu. Dânsul și-a exprimat speranța că vor urma noi proiecte, la fel de frumoase, în beneficiul celor două municipii: Ungheni și Dorohoi.\n\nPrimarul de Ungheni, Vitalie Vrabie, a mulțumit, la rândul său, întregii echipe de implementare pentru dedicație și profesionalism. \n\n „Sunt mândră de ceea ce am realizat. Este un lucru benefic pentru comunitate”, a afirmat Victoria Darii, managera proiectului. „A fost o mare bucurie de a lucra împreună. Am avut o colaborare frumoasă, am învățat multe lucruri noi. Cea mai mare satisfacție, însă, este pentru noi bucuria copiilor, care au mai mari posibilități de a merge cu bicicleta în siguranță”, a subliniat Natalya Maslenikova, responsabilă de implementarea proiectului la Dorohoi.\n\nDe notat că, datorită acestui proiect, la Dorohoi au fost construite 4 km de piste de bicicliști, au fost organizate diverse acțiuni de instruire și informare a copiilor, iar traseul Ungheni-Dorohoi a fost parcurs de zeci de bicicliști în cadrul maratonului transfrontalier din vara anului curent. \n\n În cadrul proiectului au fost elaborate și șapte buletine electronice, pe care le puteți găsi pe pagina web a Primăriei municipiului Ungheni: www.ungheni.md , la rubrica „Buletine”, și de unde aveți posibilitatea să aflați ce, unde și când a fost realizat.\n\nReamintim că lansarea proiectului „Dezvoltarea transfrontalieră a transportului prietenos mediului” a avut loc pe 15 iunie 2022. S-a muncit intens, timp de un an și jumătate, iar rezultatele sunt pe măsură. \n\n Bugetul total al proiectului a fost de 1,834,153.11 Euro (echivalent cu 37,334,186.55 MDL), dintre care 1,441,379.17 EUR (echivalent cu 29,339,273.00 MDL) a fost suma grantului oferit de Uniunea Europeană în cadrul Programului Operațional Comun România – Republica Moldova 2014 – 2020.",
    "metadata": {
      "original_file": "Expresul_Ungheni_0237.html"
    }
  },
  {
    "title": "Gazoductul Iași – Ungheni – Chișinău va putea transporta gaze naturale în ambele sensuri",
    "content": "Gazoductul Iași – Ungheni – Chișinău va putea transporta gaze naturale în ambele sensuri. Lucrările care urmează a fi efectuate în acest sens sunt stipulate într-un Memorandum interguvernamental moldo-român, aprobat de Guvernul României miercuri. Totodată, urmează a fi analizată posibilitatea creșterii capacității de transport și extinderea gazoductului pe Centura Chișinăului. Lucrările ar urma să fie finalizate până la sfârșitul anului 2031, transmite moldpres.md.\n\nÎn domeniul energiei electrice, Memorandumul prevede interconectarea sistemelor electroenergetice ale României și Republicii Moldova prin construirea Liniei electrice aeriene de 400 kV Suceava – Bălți, cu extinderea stației 400 kV Suceava și stația 400 kV Bălți; realizarea interconexiunii de comunicație pe linia electrică existentă 110 kV Huși – Cioara precum și posibilitatea realizării unui studiu de sistem comun pentru identificarea celor mai bune soluții de construcție a celei de-a treia linii electrice de interconectare la nivelul de tensiune de 400 kV dintre România și Republica Moldova.\n\nTotodată, va fi examinată posibilitatea de a integra Î.S. Moldelectrica în Piața de echilibrare administrată de către C.N.T.E.E. Transelectrica S.A. și de a integra piețele centralizate de energie electrică din Republica Moldova cu cele organizate de Operatorul pieței de energie electrică desemnat din România, Opcom S.A.\n\nExecutivul de la București a aprobat miercuri Memorandumul de înțelegere între Guvernul României şi Guvernul Republicii Moldova privind continuarea realizării proiectelor necesare interconectării reţelelor de gaze naturale şi energie electrică din cele două state.",
    "metadata": {
      "original_file": "Expresul_Ungheni_0372.html"
    }
  },
  {
    "title": "Salariile pedagogilor vor fi majorate. Creșteri mai mari pentru profesorii cu grad didactic",
    "content": "Salariile cadrelor didactice vor crește de la 7,6% până la 13,6% din anul viitor. Pentru pedagogii fără grad didactic majorarea salarială va fi de până la 758 de lei. Pentru învățătorii cu grad didactic II majorarea va fi până la 1568 de lei, cu grad didactic I – 1975 de lei, iar pentru grad didactic superior – de până la 2016 lei. Avizul în acest sens la Legea bugetului pentru 2025 a fost aprobat de Guvern, transmite IPN.\n\nMinistrul educației și cercetării, Dan Perciun, a precizat, într-o conferință de presă, că în ultimele două săptămâni a purtat mai multe discuții cu sindicatele cu privire la revindecările salariale. Reieșind din posibilitățile existente, au fost majorate plățile aferente gradelor didactice pentru profesorii din școli, grădinițe, școli profesionale, colegii, învățământul extrașcolar etc.\n\n„Vorbim despre gradele manageriale. Se majorează plățile aferente acestor grade pentru directorii de școli și grădinițe. La fel, vorbim despre majorarea clasei de salarizare pentru metodiști și conducători de cerc din grădiniță. Este o solicitare mai veche a sindicatelor de majorare a claselor de la 52 la 56”, a precizat Dan Perciun.\n\nPotrivit ministrului, în acest an salariul unui pedagog fără grad didactic a variat între 8 568 și 10 022 de lei. După modificări, leafa va varia între 9 200 și 10 780 de lei, ceea ce reprezintă o majorare cuprinsă între 7,4-7,6%.\n\nÎn cazul pedagogilor cu grad didactic II – salariile, care variau 9 718 lei și 11 402 lei, cresc începând cu anul viitor de la 11 025 la 12 970 de lei. În acest caz, creșterea este de 13,4-13,8%. „Avem intervale pentru unii profesori, unii au sporuri de performanță, alți nu au, depinde de fiecare școală. De asta vorbim de minimum și maximum, pe fiecare grad didactic”, explică ministrul.\n\nPentru profesorii cu grad didactic I, în prezent salariile variază între 11 029 și 12 975 de lei. În 2025, salariile se vor majora de la 12 675 la 14950 de lei. Cea mai mare creștere salarială este pentru profesorii cu grad didactic superior. Salariile cuprinse între 12 570 și 14 824 de lei se vor majora de la 14 250 până la 16 840 de lei, creșterea fiind de 13,4-13,6%.\n\nPotrivit MEC, în total în sistemul educațional din țară, 77% din profesori și 53% din educatori au grade didactice.",
    "metadata": {
      "original_file": "Unghiul_0420.html"
    }
  },
  {
    "title": "Indemnizația unică la naștere crește cu 1350 de lei",
    "content": "Indemnizația unică la naștere va fi majorată cu 1350 de lei și va constitui, din 1 ianuarie, 21 350 de lei. Creșterea se conține într-un proiect aprobat miercuri de Guvern, transmite IPN.\n\nConform estimărilor Casei Naționale de Asigurări Sociale, aproximativ 33 de mii de copii vor beneficia de această indemnizație în anul 2025.\n\nPentru plata indemnizației sunt prevăzute resurse financiare de aproximativ 710 milioane de lei, sumă ce a fost inclusă în proiectul Legii bugetului de stat pentru anul 2025.\n\nIndemnizația unică la nașterea copilului se acordă pentru fiecare copil născut viu cu condiția ca acesta să fie înregistrat la subdiviziunea competentă a Agenției Servicii Publice.\n\nPrestația se stabilește anual de către Guvern, în mărime egală cu valoarea monetară a coșului minim de bunuri necesare la nașterea copilului.",
    "metadata": {
      "original_file": "Unghiul_0070.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0565.html"
    }
  },
  {
    "title": "Dionisie Ternovschi: „Unghenenii sunt privilegiați din perspectiva accesării fondurilor europene\"",
    "content": "Fondurile de preaderare vor ajuta Republica Moldova să se dezvolte mai rapid, iar primarii și președinții de raioane trebuie să fie pregătiți pentru a accesa aceste fonduri. Opinia aparține președintelui Consiliului Raional Ungheni, Dionisie Ternovschi, și a fost făcută în cadrul dezbaterii publice la tema „Cooperarea moldo-română pe domeniul accesării fondurilor europene”, organizată de Agenția de presă IPN . Potrivit lui Dionisie Ternovschi, toți primarii sunt încurajați să vină cu propuneri de proiecte și să-și ajusteze actele necesare în acest sens pentru a fi eligibili în procesul de absorbție a fondurilor europene.\n\nPreședintele Consiliului Raional Ungheni spune că unghenenii sunt privilegiați din perspectiva accesării fondurilor europene, beneficiind de programul EU4 Moldova: Regiuni- Cheie. Dionisie Ternovschi încurajează primarii tuturor localităților să pregătească proiecte de infrastructură și dezvoltare comunitară ce vor putea fi finanțare din fondurile de preaderare.\n\n„În ultimii ani am simțit o apropiere concretă dintre Republica Moldova și Bruxelles. În urma vizitelor pe care le întreprind în străinătate, am înțeles ce avem de făcut și cât de mult avem de muncit. Fondurile europene cred că ne vor ajuta să avem prosperitate în țara noastră mai repede. Faptul că noi dorim să facem parte din marea familie europeană arată că suntem europeni și avem aceleași valori. Noi trebuie să avem o viziune și o strategie clară de dezvoltare. Noi trebuie să fim gata pentru absorbția fondurilor europene. De aceea, autoritățile publice locale trebuie să-și pună la punct documentele strategice. Primăriile din sate trebuie să-și pună la punct documentele ce vizează planurile urbanistice, multe din ele nu au fost actualizate din anii 70 și când vine un investitor și vrea să facă ceva pe un teren din sat își dă seama că documentația nu este pusă la punct. Și asta stagnează procesele” a spus președintele Consiliului Raional Ungheni, Dionisie Ternovschi.\n\nPotrivit lui, programele transfrontaliere, în cadrul cărora țările europene și cele partenere sunt parte a proiectelor mari de infrastructură, necesită și resurse financiare din partea statului. Dionisie Ternovschi și-a exprimat speranța că Guvernul va veni cu partea sa de contribuție.\n\n„Consiliul Raional Ungheni alocă fonduri atunci când vine un primar dintr-o comună sau sat și cere bani pentru proiectări. Atunci primarii noștri au o deschidere totală, pentru că având proiectul, ulterior poți accesa pentru diferite fonduri. Programele transfrontaliere, care ne sunt puse la dispoziție sunt programe ambițioase, care vor necesita contribuții și de la stat. De aceea, statul va trebui să ne ajute în acest sens”, a mai spus Dionisie Ternovschi.\n\nPreședintele Consiliului Raional Ungheni spune că, grație sprijinului financiar al Uniunii Europene, la granița cu România ar putea fi construit un parc industrial care va contribui la dezvoltarea economică a regiunii.\n\n„Ungheni a depus cerere de finanțare pentru studiul de prefezabilitate pentru așa-numitul Euro-Business-Parc Ungheni. E vorba de un parc industrial lângă centura municipiului Ungheni la o distanță de 2 km de viitorul pod. Cunoașteți că vom avea podul de legătură Ungheni-Ungheni și astfel vom fi mai aproape de Iași. Vreau să motivez toți primarii și președinții de raion să se apuce de lucru acum, să facă proiectări, să facă studii de fezabilitate acolo unde au viziune”, a explicat președintele Consiliului Raional Ungheni.\n\nDezbaterea publică la tema „Cooperarea moldo-română pe domeniul accesării fondurilor europene” este ediția a doua din ciclul „Dublă integrare prin cooperare și informare. Continuitate”. Agenția de presă IPN desfășoară acest proiect cu finanțarea Departamentului pentru Relația cu Republica Moldova. Conținutul acestei dezbateri nu reprezintă poziția oficială a Departamentului pentru Relația cu Republica Moldova.",
    "metadata": {
      "original_file": "Expresul_Ungheni_0149.html"
    }
  },
  {
    "title": "Cum oamenii buni ne ajută să depășim provocările vieții",
    "content": "O vorbă populară spune: „Pomul se cunoaște după rod, iar omul după faptă.” Viața noastră este plină de necunoscute pe care fiecare dintre noi trebuie să le descâlcească și să le parcurgă.\n\nNimeni nu poate ști cu certitudine ce-i rezervă soarta, deși fiecare își dorește să privească cu optimism spre viitor. Unii dintre noi îl văd în culori roz, scăldat în romantice valuri, alergând în galop pentru a-l simți aproape. Atunci când, în sfârșit, pare că reușim să-l cuprindem și încercăm să-l păstrăm, el alunecă ușor, lăsându-ne cu un gust amar și o speranță nerealizată. \n\n Apare, așadar, întrebarea: de ce se întâmplă toate acestea? Ce n-a mers bine și unde am greșit? \n\n Deși întrebările sunt retorice și rar cineva oferă răspunsuri clare sau o rețetă magică, ne resemnăm și nu punem viața pe pauză. Încercăm să străbatem labirinturile întortochiate ale existenței pentru a găsi un luminiș. Constatarea că este mai ușor să depășim greutățile cu ajutorul unor oameni buni și frumoși la suflet ne încurajează. Așa cum se știe, omul bun este și frumos. \n\n Ursula Yyonne Sadner, psihoterapeut din România, spunea: „Un om frumos a cunoscut greutăţile, suferinţa, înfrângerea, pierderea și a trecut prin aceste momente cu ochii în lacrimi și cu sufletul îndurerat. Însă a găsit în interiorul lui curajul și puterea de a merge mai departe. Un om frumos a învăţat lecţiile pe care viaţa i le-a dat și nu a lăsat ca greutăţile să-i înnegrească mintea și sufletul. Trecerea prin toate momentele neprielnice l-au ajutat să scoată la lumină cele mai frumoase atribute umane: sensibilitatea, blândețea și înțelegerea existenței în toate formele ei, care îl fac să privească viaţa cu compasiune și iubire.” \n\n Recent, am avut ocazia să cunosc un astfel de om. Confruntându-mă cu o problemă de sănătate, am întâlnit o doctoriță din Republica Moldova, cu ochi de viorele și un suflet plin de lumină și bunătate. Aceasta m-a ajutat să depășesc durerea și incertitudinile. Numele ei este Rodica \n\n Mândruță-Stratan. Prin faptele sale, ea dovedește că este omul potrivit la locul potrivit. Rodica știe să trateze, să consoleze, să ofere sfaturi și să descopere lucruri noi și utile pentru sistemul medical din Republica Moldova și pentru comunitatea noastră. \n\n Acești oameni frumoși, care își permit vieții să-i șlefuiască, devin adevărate diamante ce reflectă lumina.",
    "metadata": {
      "original_file": "Unghiul_0135.html"
    }
  },
  {
    "title": "Nina Iurii - femeia care niciodată nu a lăsat mâinile în jos",
    "content": "Viața bate filmul. Este și cazul unghenencei Nina Iurii, o femeie puternică și ambițioasă, a cărei viață a fost marcată de lupta cu o afecțiune oncologică, ce a condus la amputarea unui picior la vârsta de numai 15 ani. „Părinților le-a revenit partea cea mai grea, și anume cea de a-mi da vestea că va trebui să rămân fără de picior. Ei m-au pregătit moral, eu la rându-mi, acceptasem într-o oarecare măsură situația, știind că decizia luată era pentru binele meu.”, își amintește ea.\n\nAcest lucru însă nu a demoralizat-o, ba din contra, a determinat-o să-și ia viața în mâini și să devină, cu timpul, o femeie puternică. A învățat cu și mai multă sârguință, și a îmbrățișat o profesie – cea de contabil.\n\nÎncă de pe băncile școlii, s-a remarcat prin performanțe înalte la învățătură și pasiunea ei pentru matematică. Visa să devină contabilă. „Aveam 15 ani și jumătate, atunci când mi s-a depistat afecțiunea oncologică, apoi a urmat amputarea piciorului și luni întregi de spitalizare. Apoi, profesorii veneau acasă și recuperam materiile. Directorul instituției școlare în care învățam mi-a recomandat să mă duc să-mi continui studiile la colegiul financiar – bancar (pe atunci tehnicum), după rezultatele obținute în clasa a 8-a.”, povestește ea.\n\nA fost acceptată la colegiu și așa, visul de a deveni contabilă începuse să prindă contur. „Plusul meu a fost că am învățat bine la școală, nu m-am fixat pe problema de sănătate, ci am încercat să mă bazez pe forțele proprii, să nu mă plâng și să continui să-mi ating scopurile. Peste ani, le-am susținut și pe cele două surori să îmbrățișeze această profesie.”, spune dânsa.\n\nA locuit la cămin, la etajul I, astfel că nu a întâmpinat careva impedimente ce țin de acces la diferite utilități. Atunci, când a absolvit colegiul, la nici 20 de ani, a făcut și cursuri de șoferie pentru persoane cu necesități speciale, dar nu urcase la volan, până acum câțiva ani. „Am decis că e timpul să-mi cumpăr o mașină, să încerc să depășesc anumite frici și să încep să conduc, adaptându-mi mașina conform cerințelor necesare mie.”, afirmă ea.\n\nDupă absolvirea colegiului, revine la Ungheni. S-a angajat la Direcția Finanțe a Consiliului Raional Ungheni. Colectivul a fost unul primitor. „Contabila – șefă de atunci m-a ajutat foarte mult în acest domeniu. Nu m-am simțit niciodată diferențiată.”, își amintește ea. A lucrat doi ani ca și contabil, apoi s-a înscris la Academia de Studii Economice, la frecvență redusă, specialitatea contabilitate și audit. Ulterior, a făcut master în management la Academia de Administrare Publică. „Am vrut să cresc profesional”, spune Nina Iurii.\n\nÎn prezent, se poate mândri cu o experiență de peste 30 de ani lucrați în contabilitate, iar de 15 ani este contabilă-șefă la Direcția Finanțe.\n\nFemeia spune că nu s-a simțit niciodată că ar avea o dizabilitate. Recunoaște că întâmpină anumite probleme la deplasare, sau în diferite perioade ale anului, legate de vestimentație sau de alegerea încălțămintei potrivite. De asemenea, o dată la doi ani este nevoită să meargă la protezare fie în țară, fie peste hotare. „Uneori, apar dureri în piciorul amputat, dar acest lucru nu mă împiedică să lucrez, să mă dezvolt continuu, să fac activități care îmi aduc plăcere. Consider că, oamenii cu un anumit grad de invaliditate ar trebui să fie integrați în societate și să muncească, să nu se simtă neglijați, ci din contra, să aibă oportunitatea să se dezvolte.”, spune ea.\n\nEste o persoană activă, nu a lăsat niciodată mâinile în jos, ba din contra, a căutat mereu să crescă profesional și să-și dezvolte competențele. Întotdeauna a pus cariera pe primul loc. „Atunci când observ oameni cu diferite dizabilități, care sunt încadrați în câmpul muncii, fie se ocupă de o îndeletnicire, mă motivează și pe mine să continui, să văd mereu partea bună a lucrurilor. Îmi plac oamenii care luptă în pofida problemelor și obțin ceva în această viață.”, a conchis Nina Iurii.\n\nPe lângă profesia de bază, Nina Iurii, de ani buni, și-a descoperit o altă pasiune: coase goblenuri. Cea mai mare realizare a ei este un goblen inspirat din opera eminesciană „Luceafărul”, la care a lucrat 2 ani de zile. Această lucrare mereu își găsește locul la diverse expoziții.\n\nNotă: În fiecare an, pe 3 decembrie, în întreaga lume este marcată Ziua Internațională a Persoanelor cu Dizabilități, pentru a crește gradul de conștientizare în legătură cu provocările pe care le înfruntă aceşti oameni.",
    "metadata": {
      "original_file": "Expresul_Ungheni_0260.html"
    }
  },
  {
    "title": "Preț record și cerere mai mare pentru strugurii moldovenești",
    "content": "Strugurii de masă s-au vândut, în acest an, la un preț mediu record de 10,7 lei pentru un kilogram, constată expertul economic Veaceslav Ioniță. Prețul la struguri a crescut cu 60% față de anul precedent, transmite IPN.\n\nPotrivit economistului, a crescut și prețul de export al strugurilor moldovenești, cantitatea depășit două treimi din recoltă. „Prețul de export a crescut de la 1 USD/kg anul trecut la 1,5 USD/kg în 2024. Cererea mare și oferta redusă au dus la cel mai mare preț din istorie”, precizează Ioniță.\n\nExpertul Veaceslav Ioniță afirmă că roada mai mică și condițiile climaterice nefavorabile au redus producția cu peste 30% față de anul trecut.",
    "metadata": {
      "original_file": "Unghiul_0359.html"
    }
  },
  {
    "title": "Ungheniul se află în top 3 municipii din țară care au cele mai multe locuri de muncă vacante",
    "content": "Ungheniul se află în top 3 municipii din țară care au cele mai multe locuri de muncă vacante. Conform datelor oferite de Agenția Națională pentru Ocuparea Forței de Muncă (ANOFM) , la Ungheni sunt 935 de locuri de muncă, astfel municipiul nostru se află pe locul 3. Pe locul 1 și 2 se află municipiile Chișinău – 4801 și Bălți – 1054. Cele mai puține locuri de muncă libere se atestă în raioanele Dubăsari – 56, Sângerei – 59 și Căușeni – 82.\n\nPe întreg teritoriul țării sunt dispnibile 12 378 de locuri de muncă vacante care au fost propuse cetățenilor de către ANOFM.\n\nPentru persoanele cu nivel de instruire superior și mediu de specialitate sunt disponibile 2 682 de locuri de muncă vacante, ceea ce constituie 22% din numărul total. Astfel, pentru tehnicieni și maiștri sunt propuse 1 025 de locuri vacante, iar pentru specialiști în diverse domenii de activitate – 469 de locuri de muncă. Aceștia sunt urmați de angajații în sănătate și asistență socială – 428 de locuri vacante, specialiști în instituțiile publice – 202 și în activități financiare și asigurări – 147 de locuri vacante.\n\nTotodată, pentru persoanele cu nivel de instruire secundar profesional și pentru muncitori necalificați, ANOFM oferă 9696 de locuri de muncă, ceea constituie 78% din numărul total de posturi vacante. În domeniul industriei ușoare sunt propuse 2 281 de posturi, în cel de transport și depozitare – 1002, iar pentru muncitorii calificați în domeniul artizanal – 894 de locuri vacante.\n\nPersoanele pot primi informații privind posturile vacante la subdiviziunile teritoriale pentru ocuparea forței de muncă (https://anofm.md/ro/subdiviziuni) sau pot suna la Centrul de Apel al ANOFM – 0 8000 1000.",
    "metadata": {
      "original_file": "Expresul_Ungheni_0325.html"
    }
  },
  {
    "title": "Vitalie Vrabie: „Așa cum am promis, am rămas primarul tuturor”",
    "content": "Acest final al anului 2024 coincide cu împlinirea unui an de la învestirea primarului municipiului Ungheni, Vitalie Vrabie. A fost un an intens, cu multe provocări, schimbări esențiale, premiere, investiții, realizări. Toate – obținute cu implicarea nemijlocită a întregii echipe a Primăriei, precum și a dumneavoastră, stimați ungheneni. \n\n Este imposibil să descrii într-o pagină de ziar toate activitățile ce au avut loc pe parcursul acestui an. Au fost foarte multe. Un raport amplu, pe domenii, va fi realizat la începutul anului viitor și publicat pe pagina web a primăriei: www.ungheni.md. \n\n În rândurile ce urmează, aveți posibilitatea să luați cunoștință cu raportul primarului Vitalie Vrabie la un an de la învestire.\n\nStimați ungheneni, \n\n Îmi face o deosebită plăcere să mă adresez dumneavoastră, celor care ați fost și sunteți în permanență conectați cu orașul nostru drag, vă implicați, vă interesați de tot ce se face, veniți cu reacții, propuneri și opinii. Reușitele noastre sunt și ale voastre. Împreună, demonstrăm zi de zi că visurile pot deveni realitate la Ungheni.\n\nChiar din prima zi a activității mele, a fost important să se producă transferul de putere și competențe într-un mod eficient și rapid, ceea ce și s-a întâmplat. \n\n La primărie am găsit o echipă de adevărați profesioniști, care muncesc cu dedicație și abnegație. Dovadă sunt și realizările obținute, despre care voi menționa pe parcurs. \n\n Îmbucurător este faptul că și consilierii nou-aleși au dat dovadă, din start, că sunt bine intenționați, lăsând la o parte orice interes de partid sau de altă natură. Conlucrarea fost productivă, fiind convocate 8 ședințe al Consiliului Municipal, dintre care 5 – extraordinare. Per total, au fost dezbătute și adoptate 195 de chestiuni, foarte importante pentru buna desfășurare a activității Primăriei în beneficiul municipiului Ungheni și al cetățenilor săi. \n\n Așa cum am promis, am rămas primarul tuturor, indiferent de opțiunile politice ale fiecăruia în parte.\n\nDin primele zile de activitate, mi-am propus să devenim mult mai deschiși, să comunicăm mult mai prompt și eficient cu fiecare cetățean în parte. Astfel, pe parcursul anului au fost organizate 37 zile de audiență, numărul persoanelor beneficiare fiind de 341. \n\n S-a triplat, practic, numărul demersurilor, petițiilor și solicitărilor, ceea ce denotă faptul că oamenii au început să aibă încredere mai mare în autoritățile publice locale. În permanență se monitorizează finalitatea procesului de soluționare a acestora. \n\n A fost eficientizată activitatea Ghișeului Unic, fiind utilizat sistemul E-cancelarie, care asigură o transparență administrativă mai mare. Totodată, a fost lansată platforma E-grădinița, care vine în ajutor, în mod special, părinților ce vor să-și înscrie copiii în cele șapte instituții preșcolare din municipiul Ungheni. \n\n În vederea informării cât mai ample a populației, precum și a asigurării transparenței în activitatea Primăriei, au fost utilizate diverse modalități și instrumente de informare, începând cu paginile web și de facebook și terminând cu mass-media locale și panourile informative. \n\n Totodată, au fost organizate 8 consultări publice, cetățenilor cerându-li-se opinia în diverse chestiuni, cum ar fi: planurile urbanistice zonale, Planul de mobilitate urbană, Bugetarea participativă, Programul de modernizare a ascensoarelor, proiectele Zonei pietonale, a Parcului Francez etc. \n\n De fiecare dată, ați fost receptivi, fapt pentru care vreau să vă mulțumesc. Opiniile și propunerile dumneavoastră ne-au fost de un real folos. \n\n O atenție sporită a fost acordată domeniului social. În vizor au fost atât familiile numeroase, vulnerabile, persoanele cu nevoi speciale, cât și vârstnicii noștri. Voi menționa introducerea unui serviciu nou – „Taxi social”. Astfel, persoanele cu probleme locomotorii au avut posibilitatea să beneficieze de acest serviciu gratis. Dovadă că serviciul respectiv era necesar și-i util este faptul că, până în prezent, au fost înregistrate 123 de cereri, totate fiind satisfăcute. \n\n Totodată, în perioada raportată au fost înregistrate 76 de cereri cu privire la includerea familiilor cu copii din municipiul Ungheni în serviciul social „Sprijin familial”. Au beneficiat deja de acest serviciu 12 familii. Au fost instituite 94 de custodii, ceea ce înseamnă că la 94 de copii li s-a oferit o protecție suplimentară până la revenirea din străinătate a părinților lor. \n\n Primăria a sprijinit și continuă să sprijine persoanele în etate, care merită toate atenția și o îmbătrânire activă. Un model în acest sens este Clubul Vârstnicilor din cartierul Dănuțeni, deschis cu suportul Fondul Națiunilor Unite pentru Populație, care a oferit în acest scop peste 280 mii de lei. Astfel de cluburi vor fi deschise și în alte cartiere.\n\nEducația, tineretul, cultura și sportul sunt domenii, fără de care municipiul Ungheni și, implicit, oamenii de aici, nu s-ar fi simțit deloc confortabil. De aceea s-a pus accentul pe susținerea și dezvoltarea acestora. Nu întâmplător, 25% din deciziile adoptate de Consiliul Municipal se referă anume la domeniile respective. \n\n S-a creat o conlucrare foarte bună între Primărie și instituțiile preșcolare, care s-au implicat în numeroase evenimente culturale și sportive organizate în municipiul Ungheni, printre care voi remarca: târgurile de Crăciun și Paște, care au adunat de fiecare dată peste 80 de participanți, Festivalul Familiei, Ziua Internațională de Protecție a Copilului, Zilele municipiului Ungheni. \n\n O conlucrare la fel de bună s-a creat și cu instituțiile extrașcolare, dar și cu cele de cultură. Grație acestora, evenimentele culturale și competițiile sportive au căpătat o nouă valență, fiind pus în valoare tot ce are mai bun municipiul Ungheni. \n\n Printre evenimentele culturale remarcabile, desfășurate în această perioadă, merită să fie menționate „Gala valorilor feminine” și Festivalul Familiei, organizate în premieră la Ungheni; vernisarea expoziției artistului plastic originar din Ungheni, Dumitru Verdianu – doritorii o mai pot vedea la Muzeul de Istorie și Etnografie; readucerea în circuit a scriitorului Dumitru C. Moruzi, supranumit „romancierul din Dănuțeni”. În această ordine de idei, a fost reparat capital cavoul prințului Constantin Moruzi, investiția fiind de 239.500 lei (din bugetul local). Astăzi, cavoul poate fi vizitat de orice doritor. \n\n Nu pot să nu menționez Zilele municipiului Ungheni 2024, care au avut genericul „EU sunt Ungheni” și au constituit un adevărat maraton cu 45 de activități socio-culturale. \n\n În această perioadă au avut loc zeci de competiții sportive, inclusiv naționale și internaționale, susținute plenar de Primăria municipiului Ungheni.\n\nUnghenenii trebuie să știe că multe dintre evenimentele menționate au fost organizate și cu contribuția lor financiară, prin taxele și impozitele pe care le plătesc. De notat că a crescut semnificativ – cu peste 386 mii de lei – suma achitată de către cetățeni pentru taxa de salubrizare, motivația fiind și introducerea noii metode de evacuare a resturilor vegetale din gospodăriile individuale. Reamintesc că și în primăvară, și în această toamnă au fost plasate containere în toate cartierele, astfel că fiecare gospodar a putut să-și soluționeze problema evacuării deșeurilor vegetale simplu și comod.\n\nA fost, practic, reformat sectorul de amenajare, au fost achiziționate utilaje și echipamente noi, ceea ce a făcut mult mai eficientă munca de salubrizare a orașului. La momentul de față, sectorul de amenajare este pregătit mai mult ca oricând să facă față tuturor provocărilor din orice perioadă a anului. \n\n După o perioadă de peste opt ani a fost reactivată întreprinderea municipală „Servicii Comunale” Ungheni, care deja a început să efectueze lucrări publice de reparații capitale și curente ale edificiilor și încăperilor, de amenajare a curților, de executare de lucrări de tâmplărie etc. Întreprinderea respectivă a preluat și gestionarea iluminatului public, a semafoarelor din oraș. Tot ea va prelua transportul public urban după achiziționarea noilor microbuze și autobuze.\n\nÎn ultimul an, în municipiul Ungheni au fost implementate sau sunt în curs de implementare 20 proiecte, în valoare totală de peste 113 milioane de lei. Totodată, au fost depuse spre finanțare (atât la finanțatorii interni, cât și externi) alte 31 de proiecte, dintre care 10 deja au fost selectate spre finanțare, celelalte fiind în proces de evaluare. \n\n De notat că, în acest an, au fost atrase investiții sub formă de granturi nerambursabile în valoare de circa 51 milioane 975 mii de lei. \n\n Nu voi enumera toate proiectele implementate. Voi menționa doar câteva dintre ele. \n\n Grație Programului „EU4Moldova: Regiuni-cheie”, SRL „Apă-Canal” a fost dotat cu echipament modern, printre care o pompă, un mini-excavator, remorcă, echipament IT, în valoare totală de peste 2 milioane 430 mii de lei. Datorită aceluiași program, SRL „AVE-Ungheni” a fost dotată cu un buldozer performant, cu pubele, echipament IT în valoare totală de aproape 1 milion 780 mii de lei. Cu suportul Programului „EU4Moldova: Regiuni-cheie”, în municipiul Ungheni a fost instalat un sistem performant de monitorizare video, în valoare de aproximativ 2 milioane de lei, care permite asigurarea mai eficientă a securității oamenilor. \n\n În centrul municipiului Ungheni a apărut o nouă zonă de recreere – „Scuarul Înfrățirii”, amenajat din sursele proprii și cu un suport financiar semnificativ al Primăriei Cluj-Napoca. Valoarea totală a investițiilor a fost de peste 3 milioane de lei. \n\n Ne-am bucurat cu toții de transmiterea lacului Delia din proprietatea statului în proprietatea municipiului Ungheni. În acest an, aici au avut loc primele lucrări de amenajare: a plajei, a insulei, a digului, de construcție a coridorului pietonal, a iluminatului public etc. Toate investițiile, în sumă totală de 2.338.658 lei, au fost făcute din bugetul Primăriei. \n\n În vara anului curent, au început și lucrările de reabilitare a podului peste calea ferată, lucrări ce sunt deja pe ultima sută de metri. A fost reabilitată și strada paralelă cu Ștefan cel Mare (din cartierul Ungheni Vale), fiind reconstruit și podul ce se afla într-o stare deplorabilă. Valoarea investiției a fost de peste 16 milioane 356 mii de lei, bani oferiți din Fondul Național de Dezvoltare Regională și Locală. \n\n Totodată, în incinta Palatului de Cultură a fost creat Centrul pentru servicii comunitare, valoarea investiției fiind de peste 3 milioane 370 mii de lei, bani oferiți de UNHCR. A fost schimbat învelișul sintetic de pe terenul de fotbal de la Stadionul Municipal – o investiție de peste 3 milioane 400 mii de lei. De notat că gazonul a fost oferit de Federația Moldovenească de Fotbal. \n\n Au avut loc de asemenea lucrări de reparație a unor drumuri și curți, a unor încăperi din grădinițe, de construcție a unui sistem de irigare în Parcul „Micul Cluj”, a unor terenuri de sport. Investițiile Primăriei în acest scop au fost de 7 milioane 677 mii de lei. \n\n Avem planuri mari pentru anul ce urmează, scopul fiind îmbunătățirea în continuare a calității vieții și promovarea municipiului Ungheni pe plan național și internațional.\n\nLa final, vreau să mulțumesc echipei Primăriei municipiului Ungheni pentru munca depusă, tuturor partenerilor de dezvoltare, colegilor din administrația publică de toate nivelurile, fiecărui unghenean în parte. Fără dumneavoastră nu am fi reușit atât de multe. Anul 2025 să ne vină cu liniște și pace, cu noi idei, cu noi proiecte, care să ne inspire pe toți la fapte mari.",
    "metadata": {
      "original_file": "Unghiul_0066.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0436.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0123.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0089.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0573.html"
    }
  },
  {
    "title": "FOTO / „Faptele bune, ne adună” la Târgul de Toamnă",
    "content": "Târgul de toamnă „Alege sănătate de la toate” organizat vineri, 27 octombrie, la Școala Primară „Spiridon Vangheli” din Ungheni a mobilizat la maxim elevii și părinții din clasele primare ai acestei instituții.\n\nTârgul a avut și un scop bine definit de către organizatori: de a da start unui proiect mult dorit – construcția unui teren de sport.\n\nPărinții au pregătit cele mai delicioase copturi, au venit cu o varietate de produse de patiserie și dulciuri, au adus fructe de sezon și le-au expus spre vânzare, la preț accesibil. Tarabele improvizate și amenajate cât mai atractiv, au atras ca un magnet micii cumpărători, atât din instituție, cât și copiii din grădinițele și din liceele din imediata apropiere.\n\n„La târg am venit cu de toate. Avem și dulciuri, și copturi de casă, compot de fructe, plăcințele, mere… Prin organizarea acestui târg, atât noi, părinții, cât și copiii, avem parte de o experiență interesantă. Aș sugera ca în fiecare an să continue această tradiție, că numai prin implicare vom avea rezultate frumoase”, spune Diana, o mamă participantă la târg.\n\nLa unele tarabe, stocurile de produse s-au epuizat rapid. „Ca de fiecare dată, noi, părinții ne-am mobilizat, am venit cu diferite preparate delicioase gătite în casă, altele cumpărate de prin magazine. Am implicat și copiii, fie la prepararea produselor, fie am coordonat cu ei ce vom cumpăra. Prețurile au fost simbolice, pentru a fi accesibile pentru orice buzunar”, menționat o altă mămică, Olesea.\n\nDaniela Conicov, directoarea Școlii Primare „Spiridon Vangheli” a specificat că scopul târgului este de aduna resurse financiare, care vor pune bazele construirii și amenajării unui teren de sport, pe terenul adiacent instituției. „Pentru buna desfășurare și organizare a orelor de sport, am ajuns la concluzia că am avea nevoie încă de un teren, care să fie amenajat corespunzător, mai ales că clasele sunt numeroase și să evităm aglomerația. Terenul pe care-l folosim la orele de educație fizică nu este al școlii, ci al Primăriei. Urmează să fie efectuat un deviz de cheltuieli pentru a vedea de câți bani ar fi nevoie, însă estimativ, investiția financiară s-ar încadra în suma de 150 – 200 de mii de lei.”, a specificat Daniela Conicov.\n\nÎn cadrul târgului, a fost organizată și o tombolă, unde participanții care au cumpărat bilete, au avut parte de multe surprize din partea organizatorilor, iar premiul cel mare fiind o minge de fotbal.\n\nAm surpins două eleve din instituție, care s-au retras pe o bancă din vecinătate ca să savureze din produsele achiziționate.\n\n„Mi-a plăcut foarte mult târgul organizat la noi în instituție. Mă bucură să văd că toți au fost foarte ingenioși și receptivi, totul este foarte colorat, îmi place decorul, e vesel și distractiv. Mi-am cumpărat acadele, popcorn, babă neagră, bezele și crenvurști în aluat. Mi-am aluat de acasă o gentuță pentru a pune cumpărăturile și să nu le țin în mâini. La tombolă am decis să renunț, pentru că s-a format aglomerație și nu e comod să stai în acea zonă.”, spune Paula Gîrbu, o elevă de 8 ani.\n\nIar prietena ei, Milena Plăcintă spune că a rămas încântată de modul în care a fost organizat târgul. „Mie îmi place perioada în care am ales să organizăm acest târg, dar cel mai mult îmi place că au fost amenajate diferite zone pe interese. Aici este o zonă în care putem să facem fotografii cu decor de toamnă, în altă zonă putem să facem cumpărături, iar în altă zonă putem gusta un ceai delicios. Această idee mi se pare una extraordinară. La fel, am renunțat să particip la tombolă, pentru că mi se pare foarte aglomerat.”, a adăugat Milena.\n\nCei care au venit la târg, au putut să se delecteze cu o porți de sănătate – un ceai din plante aromate, oferit de gazdele evenimentului.",
    "metadata": {
      "original_file": "Expresul_Ungheni_0276.html"
    }
  },
  {
    "title": "„Ceramica Ungheni” – fabrica care se străduie, din răsputeri, să supraviețuiască",
    "content": "În 1957, Fabrica de Ceramică de la Ungheni își începea activitatea. Au fost timpuri, în care fabrica se putea mândri cu peste 300 de angajați, care reușeau să realizeze diferite articole de uz casnic, de decor, dar și o multitudine de suvenire. Fabrica a dus faima atât a municipiului, atât la nivel național, cât și internațional.\n\nÎn vizită la fabrica de ceramică\n\nSăptămâna aceasta am mers într-o vizită la fabrica de ceramică, pentru a vedea ce s-a mai păstrat din acele timpuri frumoase.\n\nDeși se află printre obiectivele turistice industriale din raionul Ungheni, clădirea fabricii, care e străjuită din dreapta de câțiva brazi falnici, a ajuns într-o stare deplorabilă. Tencuiala se decojește, pe alocuri chiar e căzută, geamurile sunt vechi, iar vopseaua e vizibil afectată.\n\nDe cum intri pe ușa fabricii, ai impresia că ai nimerit în altă perioadă, te-ai întors, pe câteva clipe, într-un îndepărtat trecut. În cea sovietică, poate.\n\nPrivirea rămâne pe pereții colorați într-o nuanță de roz pal, iar pe sus, stau la loc de cinste, forme de ulcioare, farfurioare, aranjate în chenare… Ne conduce în hala de producere a articolelor din ceramică, o angajată. Inițial, nu ne atenționează despre faptul că, coridorul prin care vom merge, va fi întuneric beznă. Încercăm să ținem pasul cu ea, deoarece ea e obișnuită cu acest drum, căci îl parcurge de câteva ori pe zi, cinci zile pe săptămână și nu are timp să meargă încet și la voie. Întreb: „Nu aveți lumină?”, la care răspunsul ei a fost: „S-a ars becul și încă nu l-am schimbat, dar noi deja suntem obișnuiți…”.\n\nDupă ce am parcurs în întuneric acel drum, în fața noastră s-a deschis o altă lume, cu zeci de oale, ulcioare, farfurii, ghiveciuri, pregătite de a trece spre o altă etapă, stau aranjate pe stative de lemn fie pe podea, fie pe stilaje, iar altele clădite în formă de piramidă.\n\nTotul este învechit de timp, iar singurele pete de culoare sunt articolele ce au fost scoase din cuptorul ce se înfierbântă la o temperatură de 1000 de grade, pentru a „coace”, la propriu, și cele câteva flori înghesuite pe o masă mai aproape de geam, care fusese acoperit cu o peliculă transparentă, la fel ca și celelalte geamuri.\n\nTurul fabricii ni-l face Nadejda Corovina, care a venit la lucru în 1973. Iar doi ani mai târziu, se ducea să învețe în Dnepropetrovsk, specialitatea ceramică. După absolvire, s-a reîntors în această fabrică, în care lucrează și în prezent, deși a ieșit la pensie. Anterior, a fost șefă de laborator, iar acum este maestru. „În laborator, noi efectuam probe pentru a determina calitatea lutului. De asemenea, analize pentru umiditate, dar și la calitatea produsului finit. Am lucrat o perioadă îndelungată de timp, dar în urma reducerii personalului, am trecut deja în calitate de maestru. Acum, responsabilitatea mea este să asigur lucrătorii cu toate materialele necesare”, spune ea. Lucrătorii spun că pot lucra la orice etapă de prelucrare, datorită experinței pe care au căpătat-o de-a lungul acestor ani.\n\n„Lutul nu-l poți amăgi. Dacă te-ai grăbit sau nu ai respectat anumite condiții, atunci lucrările nu se primesc. De asemenea, lutului nu-i convin schimbările bruște, mai ales de temperatură. Totul trebuie să fie stabil, iar tehnologiile trebuie respectate. În concluzie, lutul este foarte capricios”, explică femeia.\n\nÎn altă încăpere, în care volumul unui radio era dat la maxim, iar din boxe răsuna un cântec ritmic, olarul Nicolae era în proces de lucru. Pe roata olarului era deja gata forma unei oale, iar el lucra la torțile vasului. Lua bucata de lut și cu ajutorul apei, îi modela în mâini pentru a-i reda forma dorită. Pe zi, poate modela în jur de 30 de oale.\n\nMergem mai departe. Într-o altă încăpere, pictorița mânuia cu dibăcie o pensulă și picta anumite forme pe farfurii.\n\nMenționăm că, odată cu pandemia, administrația a luat decizia ca producția să fie realizată doar la comandă.\n\nLucrătorii afirmă că e necesar să se respecte cu strictețe procesul tehnologic de fabricare a produselor ceramice, dar și ordinea etapelor.\n\nNina Dologan, șefa secției producere, pe data de 1 august, a împlinit 50 de ani de când lucrează în această fabrică. E originară din Ucraina, iar în oraș venise după terminarea studiilor. „Am fost repartizate aici, la fabrica de ceramică. Am fost înconjurată mereu de un colectiv prietenos, iar specialiștii ne-au ajutat, ne-au învățat și astfel, am rămas să lucrez până în ziua de azi. Produsele din ceramică se întrebau foarte mult în acea perioadă. Desigur, și acum este cerere, dar nu la fel de mare cum era odinioară, mai ales în ultimul timp, care s-a răsfrânt și asupra volumului de lucru, cât și a personalului. Ceea ce m-a făcut să rămân în Ungheni și să lucrez toți acești ani aici, a fost colectivul minunat, dar și atașamentul față de lut. Tot volumul de lucru este manual, în schimb, lucrările realizate erau și sunt unice”, a afirmat ea. Ceea ce o supără însă sunt condițiile precare în care sunt nevoiți zilnic să lucreze.\n\nAlbina Burlacenco stă la cârma acestei fabrici de 37 de ani. Recunoaște că fabrica se află impas, însă, momentan, se menține datorită comenzilor și cât de cât reușește să achite salariile și să plătească serviciile. În ceea ce privește atragerea tinerilor la lucru, spune că generația tânără nu manifestă mare interes pentru a se angaja la fabrica de ceramică.\n\n„În Ungheni, am avut băieți talentați, care au învățat aici, la noi, meseria de olar. Au lucrat câțiva ani și au demisionat din motiv că nu doreau să mai practice acest gen de activitate. Angajații sunt pensionari, iar peste câțiva ani, nici ei nu vor mai putea să muncească”, a subliniat administratoarea fabricii, citindu-se cu teama că fabrica ar putea să se închidă.\n\n„Ceramica Ungheni” este o societate pe acțiuni (nota red: societatea pe acțiuni este societatea constituită prin asocierea mai multor persoane, care contribuie la formarea capitalului social prin anumite cote de participare reprezentate prin titluri, numite acțiuni, pentru desfășurarea unei activități comerciale, în scopul obţinerii beneficiilor, și care răspund pentru obligațiile societății numai în limita aporturilor lor). Iar acest lucru este un mare impediment pentru a realiza anumite schimbări în cadrul fabricii.\n\n„La început, acționari la fabrică erau toți cei peste 300 de persoane care lucrau aici, dar și alți o mie pe lângă ei. Vă dați seama cât trebuiau să lucreze acei muncitori pentru ca să putem plăti dividente și celor peste o mie de acționari. Am încercat să reducem numărul de acționari, cumpărând de la ei acțiunile. Acum suntem 25 de acționari de bază, dar au mai rămas încă 350, iar mulți dintre ei nu mai sunt în viață. Copiii lor nici nu au intrat ca moștenitori în posesia acțiunilor. Cum putem să luăm decizii dacă nu vin la adunările organizate, la care trebuie să participe 95% din acționari. Noi nu putem să trecem de la societate pe acțiuni, la societate cu limită redusă. Nu putem aduna forumul”, explică Albina Burlacenco.\n\nCu toate aceste neajunsuri și probleme cu care se confruntă fabrica, acei puțini angajați încă depun tot efortul, pasiunea și dragostea, pentru ca să trasnsforme argila în tradiționalele oale, ulcioare și farfurii, executate manual.\n\nAcum, la fabrică sunt 25 de angajați, majoritatea fiind la pensie.",
    "metadata": {
      "original_file": "Expresul_Ungheni_0333.html"
    }
  },
  {
    "title": "În municipiul Ungheni vor fi construite 10 terenuri de joacă",
    "content": "Zece terenuri de joacă vor fi construite în orașul Ungehni. Acestea vor fi amplasate în diverse locuri ale municipiului. Acest lucru va fi posibil grație proiectului „Spații sigure de joacă, agrement și sport pentru ungheneni și refugiații din Ucraina”, cu un buget de circa trei milioane patru sute mii de lei.\n\nPrimăria municipiului Ungheni va veni cu o contribuție de 10% din suma respectivă, restul fiind granturi oferite de Uniunea Europeană în cadrul Programului „EU4 Moldova: Regiuni-cheie”, implementat de UNICEF și PNUD Moldova, precum și de Guvernul Japoniei (pentru promovarea securității umane a refugiaților ucraineni, a cetățenilor țărilor terțe și a comunităților gazdă din republica Moldova prin abilitarea și incluziunea socio-economică).\n\nAstfel, șase terenuri vor fi construite în curțile blocurilor situate pe străzile: Ghenadie Crestiuc 1, 3, 5; Ghenadie Crestiuc 9,11 și Ion Creangă 15, 17; Ion Creangă 5, 7, 9 și Alexandru Bernardazzi 14; Ion Creangă 23, 25, 27, 29; I.L. Caragiale 3, 5; Romană 66, 68 și Decebal 12, 16.\n\nTotodată, vor fi construite terenuri de joacă și în: zona terenului de fitness din spatele Liceului „Vasile Alecsandri”; zona terenului din Ungheni Deal; la intersecția străzilor Nuferilor și Dănuțeni; scuarul din cartierul Dănuțeni, din preajma Grădiniței „Tereza Sobolevschi”. \n\n Lista acestor locuri a fost aprobată de Consiliul Municipal Ungheni în ședința din 16 iunie 2023. Urmează ca în cel mai scurt timp, toate cele zece terenuri de joacă să fie construite și amenajate.\n\nReamintim că, în ultimii patru ani, Primăria municipiului Ungheni a construit terenuri de joacă în mai bine de 75% din curțile blocurilor de locuit. Un întreg orășel al copiilor, cu multiple terenuri de joacă este construit și în Parcul Central „Micul Cluj”.",
    "metadata": {
      "original_file": "Expresul_Ungheni_0299.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0461.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0031.html"
    }
  },
  {
    "title": "O nouă expoziție de desene a fost vernisată la Ungheni",
    "content": "La finalul săptămânii trecute, în holul Primăriei Ungheni a fost vernisată expoziția de desene „Bravii mei cai”.\n\nAutorul, Igor Antoci, este proaspăt absolvent al Școlii de Arte Plastice „Raisa Cojocaru” din Ungheni, deținător al unei burse de excelență, un mare iubitor de cai, el fiind și elev la Școala de hipism din Ungheni.\n\nCele peste 20 de lucrări, realizate în diferite tehnici, sub îndrumarea profesorului Petru Prepelița, reprezintă imagini inedite cu cai. Una dintre lucrări a fost achiziționată de Primăria municipiului Ungheni și va ajunge în orașul înfrățit Konin din Polonia, mai ales că denumirea localității respective provine de la cuvântul polonez koń, ceea ce înseamnă în română cal.\n\nExpoziția se va afla în holul Primăriei în următoarele timp de săptămâni, astfel ca să poată fi văzută de cât mai multă lume.\n\nReamintim că, anterior, în holul Primăriei Ungheni fusese amenajată o expoziție de caricaturi a binecunoscutului caricaturist Alexandru Plăcintă, după care aceeași expoziție a fost vernisată în fața Parlamentului Republicii Moldova.",
    "metadata": {
      "original_file": "Expresul_Ungheni_0108.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0524.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0174.html"
    }
  },
  {
    "title": "Șapte instituții de învățământ din Ungheni vor fi implicate într-un program de predare-învățare, centrate pe elev",
    "content": "12 instituții de învățământ din raioanele Ungheni și Cahul au fost selectate pentru a participa în cadrul Programului de consolidare a practicilor inovative de predare-învățare, centrate pe elev. Inițiativa încurajează implicarea activă a elevilor în dezvoltarea de proiecte STEAM, valorificând astfel abilitățile dobândite în timpul orelor de clasă.\n\nÎn acest context, 7 instituții de învățământ din raionul și municipiul Ungheni vor fi ghidate de experți locali și internaționali, profesorii și elevii dezvoltă proiecte STEAM cu impact asupra societății, utilizând cunoștințele acumulate la discipline precum Matematică, Chimie, Biologie etc.\n\nPrintre proiectele care vor fi dezvoltate în perioada ianuarie-mai se regăsesc: o bibliotecă vie, un proiect de reciclare a deșeurilor organice prin utilizarea aptitudinilor STEAM ș.a. La fel, în cadrul programului profesorii vor învăța să integreze instrumentele Inteligenței Artficiale (AI) în procesul de predare-învățare.\n\nProgramul este dezvoltat sub egida Ministerul Educației și Cercetării al Republicii Moldova , în cadrul Programului „EU4Moldova: Regiuni Cheie”, finanțat de Uniunea Europeană European Union in the Republic of Moldova și implementat de UNICEF Moldova și UNDP Moldova , în parteneriat cu ATIC .",
    "metadata": {
      "original_file": "Expresul_Ungheni_0221.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0318.html"
    }
  },
  {
    "title": "Întreprinderile mici și mijlocii vor putea beneficia de finanțare în cadrul Programului „373”",
    "content": "Întreprinderile mici și mijlocii din Republica Moldova vor putea beneficia de finanțări accesibile pentru implementarea proiectelor investiționale în cadrul Programului „373”, aprobat de Executiv.\n\nProgramul prevede acordarea creditelor investiționale de către bănci, cu compensarea parțială a ratei dobânzii de către stat și garantarea, după caz, a creditelor cu garanții financiare. Astfel, rata dobânzii la creditele în valută străină este de 3%, iar în lei – de 7%. Pentru creditele cu maturitatea de până la 7 ani, perioada maximă de grație este de 3 ani. Diferența ratei dobânzii va fi acoperită prin intermediul Instituției Publice Organizația pentru Dezvoltarea Antreprenoriatului (ODA).\n\nFinanțarea pentru activitățile prevăzute în cadrul Programului de stimulare a investițiilor inovaționale „373” se va realiza prin intermediul Fondului pentru antreprenoriat și creștere economică a Moldovei (FACEM). Aceasta se va face în limitele bugetului de stat alocat pentru anul respectiv și prin asistența financiară externă.\n\n„Prioritatea noastră este să creștem economia. În acest sens, sectorul IMM este unul vital, iar programul „373” este un ajutor substanțial pentru mediul de afaceri să se dezvolte și să creeze locuri noi de muncă”, a menționat viceprim-ministrul Dumitru Alaiba, ministrul dezvoltării economice și digitalizării.\n\nProiectul prevede posibilitatea acordării unei garanții din Fondul de Garantare a Creditelor, dar care nu va depăși 40% din valoarea creditului solicitat. Resursele financiare disponibile pentru implementarea Programului „373” constituie suma de 255,7 milioane de lei.",
    "metadata": {
      "original_file": "Expresul_Ungheni_0364.html"
    }
  },
  {
    "title": "Au fost desemnate inițiativele câștigătoare, din raionul Ungheni, în cadrul Programului de Granturi, ediția 2023",
    "content": "Au fost desemnate inițiativele câștigătoare în cadrul Programului raional de Granturi, ediția 2023, pentru grupurile de iniţiativă și structurile de tineret din raionul Ungheni.\n\nÎn acest context, au fost declarate învingătoare 7 proiecte: GIL „Speranța”, comuna Pîrlița; Consiliul Local de Tineret „Viitorul”, Cornești; GIL „Pasiune pentru performanță”, comuna Pîrlița; Consiliul Local a Tinerilor de Cetireni; GIL „Speranța”, Florițoaia Nouă; GIL „Eco Voluntarii”, satul Bumbăta și Consiliul Elevilor Cornești.\n\nPotrivit reprezentaților Consiliului raional Ungheni, scopul acestui concurs constă în încurajarea şi creşterea participării tinerilor la dezvoltarea socială şi economică a comunităţilor în care locuiesc, prin oferirea de suport financiar pentru realizarea iniţiativelor şi proiectelor acestora.\n\nPrincipalele criterii pentru selectarea proiectelor câștigătoare au fost: relevanţa proiectului/inițiativei conform priorităţilor stabilite în politica națională de tineret; interdependenţa dintre scop, obiective, activităţi, rezultate şi indicatori; definirea clară a obiectivelor specifice, măsurabile, abordabile, realiste şi încadrabile în timp – SMART; definirea clară a participanţilor/beneficiarilor; estimarea realistă, în concordanţă cu activităţile planificate; capacitatea de a atrage resurse, altele decât cele oferite de autoritatea finanțatoare; calitatea mecanismului de monitorizare şi evaluare a rezultatelor; consistenţa acţiunilor de promovare; durabilitatea proiectului; capacitatea de realizare și experiența organizației.\n\nSuma disponibilă pentru implementarea Programului raional de Granturi pentru acest an a constituit 30 mii lei.",
    "metadata": {
      "original_file": "Expresul_Ungheni_0220.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0319.html"
    }
  },
  {
    "title": "Un medic din Ungheni a fost condamnat la 2 ani de închisoare pentru malpraxis",
    "content": "Un medic obstetrician ginecolog de la Secția Maternitate a Spitalului Raional Ungheni a fost condamnat la 2 ani de închisoare pentru încălcarea din neglijenţă a regulilor și metodelor de acordare a asistenţei medicale (art. 213 lit. a) din Codul penal) . Sentința a fost pronunțată pe 6 iunie 2023, se arată într-un comunicat al Procuraturii Ungheni.\n\nÎnsă executarea pedepsei cu închisoarea a fost suspendată condiționat pe o perioadă de probă de 2 ani, cu privarea de dreptul de a ocupa funcții și exercita profesia de medic pe un termen de 3 ani. Instanța a mai dispus încasarea din contul persoanei inculpate în scopul reparării prejudiciului moral și material cauzat prin infracțiune, precum și a compensării cheltuielilor judiciare în sumă totală de 64 mii 414 lei.\n\nProcurorii au înaintat învinuirea pe faptul că, la 18 martie 2020 inculpatul, activând în calitate de medic obstetrician ginecolog din secția maternitate a Spitalului Raional Ungheni, aflându-se în sala de naștere în procesul primirii nașterii unei gravide, sfidând prevederile legale care reglementează activitatea medicilor, contrar Standardelor și Protocoalelor clinice aprobate de Ministerul Sănătății, eronat a luat decizia de soluționare a nașterii prin aplicarea ventuzei, fiind efectuate câteva tracțiuni în acest sens, fapt ce s-a soldat cu traumarea căilor de naștere și ale fătului, ulterior complicată cu hemoragia din perioada postnatală și șoc hemoragic grav, iar la 19 martie 2020, drept consecință a acțiunilor neglijente ale medicului respectiv, pentru a fi salvată viața, pacienta a fost supusă unei intervenții chirurgicale în cadrul căreia i-a fost înlăturat uterul și colul uterin, fapt ce a determinat pierderea capacității de reproducere a victimei.\n\nPotrivit raportului de expertiză judiciară, asemenea consecințe se califică ca vătămări corporale grave pentru viață. Inculpatul a pledat nevinovat.\n\nÎn privința inculpatului, instanța de judecată a aplicat măsura preventivă obligarea de a nu părăsi țara, până la intrarea sentinței de condamnare în vigoare.\n\nSentința nu este definitivă și poate fi contestată cu apel în termen de 15 zile la Curtea de Apel Chișinău.\n\nNotă : Persoana acuzată de săvârșirea unei infracțiuni este prezumată nevinovată atâta timp cât vinovăția sa nu va fi constatată printr-o hotărâre judecătorească de condamnare definitivă.",
    "metadata": {
      "original_file": "Expresul_Ungheni_0365.html"
    }
  },
  {
    "title": "„Stop ham” – sperietoarea şoferilor obraznici",
    "content": "De câteva săptămâni, în oraşul Ungheni şi-a început activitata Mişcarea Socială „Stop Ham”. În ce constă această mişcare voluntară, a explicat coordonatorul local, Denis Coţofană: „Luptăm împotriva bădărăniei în trafic. Aceasta înseamnă responsabilizarea şoferilor care parchează neregulamentar. Poliţiştii trebuie să ia măsuri drastice faţă de şoferii care nu respectă regulamentul şi se opresc unde doresc. În oraşul nostru astfel de cazuri sunt multe”. De observă un automobil parcat pe trecerea de pietoni sau chiar lângă semnul care interzice ca maşină să staţioneze în acel loc, tinerii din mişcarea „Stop Ham” îi atenţionează – aplică un abţibild cu mesajul „Nu-mi pasă de voi”. „Am văzut o astfel de acţiune la televizor, în Rusia. Mi-a plăcut ideea şi e binevenită. Poate astfel şoferii vor înţelege că nu trebuie să parcheze unde doresc, ci unde trebuie”, s-a dat cu părerea Rodica din Ungheni. Prima acţiune a tinerilor din „Stop Ham” s-a desfăşurat în centrul oraşului Ungheni, pe strada Naţională. \n\n Tinerii care fac parte din acestă mişcare sunt elevi şi studenţi, circa 20 de persoane, şi se mobilizează atunci când dispun de timp liber. Denis Coţofană a menţionat că au creat un profil pe un site de socializare, unde postează fotografii, dar şi înregistrări video despre activităţile lor. Dânsul încurajează şi alţi tineri să se alăture acţiunii voluntare. \n\n Înainte de a purcede la fapte, anunţă autorităţile publice locale printr-o declaraţie, coordonează şi cu poliţia. Sergiu Alcaz, şeful sectorului de poliţie nr. 1 Ungheni, a apreciat implicarea tinerilor: „Ca prima dată, acţiunile lor au fost întâmpinate paşnic de conducătorii auto care au parcat neregulamentar. Nu au fost bătăi. Sper că şoferii au luat atitudine, şi-au învăţat lecţia”. Dânsul a subliniat că acţiunile membrilor Mișcării Sociale „Stop Ham” sunt în prealabil autorizate de primărie, pe anumite sectoare, iar poliţiştii îi însoţesc pentru asigurarea ordinii publice.",
    "metadata": {
      "original_file": "Unghiul_0460.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0030.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0525.html"
    }
  },
  {
    "title": "Foto / În satul Mânzătești a fost descoperit sit arheologic ce reprezintă o așezare deschisă din secolul IV după Hristos",
    "content": "Un sit arheologic ce reprezintă o așezare deschisă din secolul IV după Hristos, atribuită culturii Sântana de Mureș-Cerneahov, a fost descoperit pe moșia satului Mânzătești din comuna Hârcești. Cu un anunț în acest sens au venit reprezentanții Agenţiei Naţionale Arheologice.\n\nPotrivit Agenției, cu prilejul executării săpăturilor arheologice la siturile arheologice de pe traseul drumului Cornești-Năpădeni, care urmează a fi reabilitat, specialiștii instituției efectuează și periegeze în raza mai multor localități din raionul Ungheni.\n\nDrept rezultat al unei astfel de cercetări de suprafață, unul dintre specialiștii Agenției, Dumitru Avram, a descoperit pe moșia satului Mânzătești din comuna Hârcești un nou sit arheologic, care reprezintă o așezare deschisă din sec. IV d. Hr., atribuită culturii Sântana de Mureș-Cerneahov.\n\nAstfel, în urma unei periegeze mai amănunțite, care a avut drept scop determinarea dimensiunilor sitului și a orizonturilor cultural-cronologice pe care le conține, de pe suprafața așezării au fost recuperate numeroase cioburi provenite de la vase de producție locală și de la amfore romane de import.",
    "metadata": {
      "original_file": "Expresul_Ungheni_0109.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0175.html"
    }
  },
  {
    "title": "La grădinița „Guguță” din Ungheni, este în plină construcție și amenajare un teren de sport",
    "content": "Un nou proiect important pentru dezvoltarea fizică și sănătatea copiilor din Ungheni este în plin proces de desfășurare la grădinița „Guguță” din orașul Ungheni. Aici se construiește un teren de sport, în cadrul unui proiect finanțat de Fundația Comunitară Ungheni din Programul de Granturi Mici 2023 „Cetățeni activi pentru comunități durabile”, ediția XXIII.\n\nProiectul este implementat de Asociația Obștească „Curcubeul copilăriei”. Scopul principal al proiectului este de a crea condiții optime pentru dezvoltarea fizică a copiilor cu vârste cuprinse între 1,5 și 7 ani, promovând un stil de viață sănătos și activitatea fizică în aer liber.\n\nBeneficiarii direcți ai proiectului sunt cei 300 de copii ce frecventează grădinița, aceștia beneficiind de diverse activități sportive moderne, desfășurate în aer liber, dar și angajații grădiniței, care vor desfășura împreună cu copiii activități de educație fizică în aer liber.\n\nTerenul de sport multifuncțional are suprafața de 620 metri pătrați. Acesta va fi împărțit în 4 zone distincte – exerciții fizice și antrenament sportiv, jocuri sportive, pistă pentru bicicliști, groapă cu nisip, covor artificial. Pe terenul pentru exerciții fizice de dezvoltare generală va fi instalată două seturi de echipament sportiv cu obstacole, un set de joacă Alpinism și un set pentru joacă cu balansoar, 12 scaune, 4 urne de gunoi, un gard de protecție, marcaje fluorescente și un semafor, pentru a asigura un mediu sigur și potrivit pentru copii.\n\n„În numele tuturor părinților, suntem bucuroși că a fost demarat un astfel de proiect. Ne bucurăm că este cineva care își dă interesul ca lucrurile să meargă bine în grădinița noastră. Până la urmă, noi oamenii facem schimbarea în bine”, spune Argentina Percic, mama unui copil care frecventează grădinița, dar și președinta Asociației „Curcubeul copilăriei”.\n\n„Dacă e să ne referim la sport, după părerea mea, acest proiect este o idee foarte reușită într-o instituție, în care sunt copii”, a completat-o un alt părinte.\n\nEmilia Cucuruzac, coordonatoarea proiectului și directoarea grădiniței incluzive „Guguță”, a subliniat importanța demarării acestui proiect, evidențiind riscurile obezității infantile și dependența de ecrane în rândul copiilor. „Confruntându-ne cu aceste probleme majore menționate, care sunt observate zilnic de noi, lipsa terenului de sport și a echipamentului sportiv pentru dotarea acestuia, conform standardelor minime de dotare a instituției de educație timpurie, împiedică desfășurarea activităților de educație fizică în aer liber , care sunt esențiale pentru dezvoltarea creierului și a competențelor sociale și emoționale ale copiilor. Copiii trebuie să aibă opțiunea desfășurării unor activități recreative în condiții de siguranță, pe parcursul aflării lor la grădiniță și nu numai. Pe lângă activitățile de educație fizică, ne propunem să promovăm în rândul copiilor, o conduită sănătoasă”, a menționat ea.\n\nDe menționat că bugetul total este de peste 254 mii lei, 50 de mii fiind contribuția Fundației Comunitare Ungheni.",
    "metadata": {
      "original_file": "Expresul_Ungheni_0277.html"
    }
  },
  {
    "title": "Schemă frauduloasă la Ungheni. Cumpăra băuturi alcoolice dintr-un supermarket, cu o reducere de 99%",
    "content": "Un bărbat din raionul Ungheni a fost condamnat la 1 an și 6 luni de închisoare cu suspendarea executării pedepsei pe un termen de 2 ani, după ce a implementat o schemă infracțională, prin care procura băuturi alcoolice, precum și alte bunuri dintr-un supermarket din municipiul Ungheni, cu o reducere de 99%. Sentința a fost pronunțată luni, 14 august, de magistrații Judecătoriei Ungheni, scrie deschide.md\n\nPotrivit materialelor cauzei, bărbatul activa în calitate de angajat al unei companii care presta servicii de curățenie la supermarket. Având acces liber în magazin, acesta s-a înțeles cu un alt bărbat care activa în cadrul supermarketului și a stabilit ilegal reduceri la produse alcoolice prin lipirea stickerelor de reducere de la alte produse, inclusiv stickere cu reduceri pretins de la produse alimentare ușor alterabile ale căror valabilitate expira, diminuând astfel esențial prețul produselor alcoolice scanate ulterior la casele de marcat.\n\nUlterior, acesta se prezenta cu aceste produse la casă în calitate de client, astfel procurând produsele cu reduceri nejustificate de până la 99%.\n\nRespectiv, prin modul de operare menționat, bărbatul a procurat cu o reducere de 99% următoarele produse alcoolice: 20 sticle de divin „Louis de conte XO 7 Monaco” a câte 0,5 litri; 10 sticle de divin „Ungheni Divin XO 10 ani Suvenir” a câte 0,5 litri; 10 sticle de divin „OLD COACH WHISKY” a câte 0,5 litri.\n\nLa fel, prin schema sus-menționată acesta a procurat și o geantă „Guess” la prețul de 1599 lei, dar și o pereche de pantofi sport „Adidas” la prețul de 899 lei. În total, prin acțiunile sale, bărbatul a cauzat magazinului daune materiale în mărime de circa 9100 lei.\n\nFiind audiat, bărbatul și-a recunoscut vina. Sentința poate fi atacată cu apel la Curtea de Apel Chișinău, în termen de 15 zile.",
    "metadata": {
      "original_file": "Expresul_Ungheni_0332.html"
    }
  },
  {
    "title": "A fost plasat în arest preventiv, pentru 20 de zile, după ce a vrut să introducă în țară o valiză burdușită de bani",
    "content": "Bărbatul reținut în timp ce încerca să introducă în țară 550 de mii de euro nedeclarați, a fost plasat în arest preventiv pentru 20 de zile, scrie agora.md.\n\nAsta deși procurorii solicitaseră un termen de 30 de zile pentru continuarea obiectivă a investigațiilor. PCCOCS a contestat încheierea judecătorească la Curtea de Apel Chișinău.\n\nDespre faptul că banii i-ar aparține lui Șor vorbește deputatul PAS, Radu Marian.\n\n„Toți au văzut cum săptămâna trecută organele de drept au prins un individ cu o valiză plină de 550 mii de euro destinați pentru mituirea primarilor și alegătorilor. Trei săptămâni în urmă, toți au văzut detaliile investigațiilor PA-CNA-MAI-SIS, care au arătat cu lux de amănunte cum gruparea criminală Șor, prin intermediul deputaților furați de la alte fracțiuni, încearcă să cumpere tot ce se mișcă în politica noastră. Sumele pe care le aruncă Kremlinul pentru a ajuta grupările criminale să obțină voturi și puterea în țara noastră sunt pur și simplu inimaginabile”, a scris deputatul.\n\nAmintim că, cazul a avut loc la 5 octombrie, atunci când bărbatul cu vârsta de aproape 60 de ani de la volanul unui automobil de lux a comunicat funcționarilor vamali din cadrul postului vamal Sculeni, că nu ar avea nimic de declarat. Totuși, funcționarii vamali au dispus verificarea mașinii, iar în portbagaj a fost depistată valiza cu cei peste o jumătate de milion de euro.\n\nÎn aceeași zi, Poliția a anunțat că de câteva săptămâni instituțiile statului documentează o nouă formă de spălare a banilor, realizată de exponenții unor grupări criminale.\n\nMai exact, Poliția a stabilit că a fost implementată o nouă formă de finanțare a partidelor politice, care constă în excluderea operării cu surse financiare în numerar și crearea unui nou mecanism prin intermediul cartelelor PYYPL și a tehnologiilor digitale.",
    "metadata": {
      "original_file": "Expresul_Ungheni_0298.html"
    }
  },
  {
    "title": "În ajun de Crăciun, comunitatea din Ungheni s-a unit în numele binelui. 2.500 de kg de alimente colectate timp de 3 zile",
    "content": "Cu această invitație la solidaritate, în perioada 20 – 22 decembrie, Diaconia cu sprijinul Kaufland Moldova a organizat o colectă de alimente pentru masa oamenilor nevoiași din satele raionului Ungheni.\n\nAcțiunea s-a desfășurat la Kaufland Ungheni cu implicarea unui grup de 10 voluntari. Pe parcursul celor trei zile de colectă, au fost donate 2.500 kg de alimente, printre care fructe și legume, dulciuri, dar și produse cu termen mare de valabilitate cum ar fi conserve, crupe, etc.\n\nAceste daruri, vor transmite căldura sărbătorilor de iarnă și vor aduce bucuria pentru beneficiarii campaniei.\n\n„ Parteneriatul strategic construit alături de echipa Kaufland Moldova este orientat de fiecare dată spre a duce binele către comunități. Gândim împreună acele forme și scenarii care ar face ca bunătatea să se manifeste capilar, în localitățile din toate colțurile țării. De această dată, solidaritatea s-a făcut vizibilă și a fost trăită la Ungheni, prin voluntarii și donatorii care au fost receptivi la mesajul campaniei. Nașterea Pruncului Iisus e un prilej firesc de bucurie, iar astfel ne dorim să răspândim vestea frumoasă și să o completăm cu dovada vie a grijii pentru oamenii aflați în nevoie\n\nPartenerul local al colectei este Parohia „Sfântul Ierarh Nicolae” din satul Cetireni. În preajma sărbătorilor de iarnă, donațiile vor fi repartizate de către voluntari familiilor nevoiașe, dar și bătrânilor singuri din satele raionului Ungheni.\n\n„ să fim alături de comunitatea în care activăm. Tocmai de aceea, ne bucurăm să găzduim în ajun de Crăciun o astfel de acțiune, care e mai mult decât o simplă colectă, e un efort comun de a oferi o o masă caldă familiilor nevoiașe și bătrânilor singuri din Ungheni”.\n\neste structura socială a Mitropoliei Basarabiei, care dezvoltă proiecte sociale în Republica Moldova din 2011. Organizația este inițiatorul campaniei naționale „ cea mai longevivă și de amploare colectă de alimente realizată la nivel național în sprijinul oamenilor nevoiași.\n\nKaufland se numără printre cele mai mari companii de retail din Europa, cu peste 1.540 de magazine în 8 țări, peste 155.000 de angajați și o rețea de 9 magazine în Republica Moldova. Asumarea responsabilității ecologice și sociale este un aspect esențial al politicii corporative Kaufland. Compania crede în ideea că lumea poate fi un loc mai bun prin implicarea fiecăruia. De aceea, în 2018, Kaufland a dezvoltat platforma „Implicarea face diferența”, sub umbrela căreia sunt comunicate toate acțiunile de responsabilitate socială.",
    "metadata": {
      "original_file": "Unghiul_0067.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0437.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0122.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0088.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0572.html"
    }
  },
  {
    "title": "Ungheni: „Alte măști, aceleași fețe” sau despre traseismul politic al vechilor primari noi",
    "content": "Și în alegerile locale generale din 2023, ca, de fapt, de trei decenii încoace, traseismul politic a fost la el acasă. E la modă să vorbești despre integritate. Candidații la funcția de primar sau de consilier local sunt examinați cu lupa: ce averi au, care li-s veniturile și cât cheltuie. E bine.\n\nDe ce nu se vorbește cu aceeași ardoare despre traseismul politic al acestora? Toți: și candidații, și partidele care-i susțin, și susținătorii sau alegătorii – se fac a uita despre parcursul politic al unora dintre ei.\n\nNoi am examinat, în aceste zile, traseul politic al vechilor primari nou-aleși din raionul Ungheni în scrutinul care tocmai s-a încheiat și iată ce am descoperit.\n\nUNGHENI \n\n Vom începe cu primarul de Alexeevca, Vitalie Bujor. În 2015, a candidat din partea PCRM. Peste patru ani îl vedem pe listele PSRM, ca în 2023 să apară în fața alegătorilor săi ca independent. Cam aceiași metamorfoză s-a produs și cu Andrei Rudicov, primarul de Costuleni. În 2019, a obținut mandatul de primar, fiind susținut de PSRM, iar în 2023 a candidat deja ca și independent.\n\nIntersantă schimbare s-a produs cu primarul de Buciumeni, Filip Petriciuc. Din 2015 până mai recent, timp de două mandate, a fost primar PDM. În alegerile din 2023 îl vedem ca și candidat din partea PAS.\n\nPrimara de Năpădeni, Maria Arteomov, și-a obținut primul mandat în 2015, ca și candidată PL, după care, în 2019, a făcut o întrosătură bruscă spre PDM, căruia i-a rămas fidelă și în 2023, partidul numindu-se deja PSDE.\n\nUn „slalom” adevărat printre partide a făcut Serghei Gorea, primarul de Petrești, care este la al patrulea său mandat. A călcat pentru prima oară pragul primăriei ca și primar comunist. Peste patru ani, în 2015, candidează din partea unui partid cu viziuni diametral opuse – PLDM. Din 2019, la a treia schimbare de partid, rămâne constant. Și mandatul precedent, și actualul, l-a obținut ca și candidat PDM/PSDE (PDM reformat).\n\nUn alt primar, la fel de schimbător, e și cel din Todirești, Victor Baltag, care a obținut, de fiecare dată, mandatul de primar pe listele unui alt partid: de la PLDM (2015) la PDM (2019), apoi la PAS (2023).\n\nAcelași exemplu ni-l oferă și Alexei Antoci, primarul de Valea Mare. În scrutinul din 2015 a fost înaintat de către PDM, în 2019 – de PSRM, iar în 2023 – de PAS.\n\nMai constanți în viziunile lor – nu au trecut de la un colț la altul al eșichierului politic – sunt următorii primari: \n\n Igor Vîrlan, Bușila – a candidat în 2019, la primul său mandat, din partea Partidului Politic Democrația Acasă, iar în 2023 – din partea PAS; \n\n Iurie Stoica, Chirileni – a candidat în 2015 din partea PLDM, în 2019 – din partea Blocului ACUM, iar în 2023 – din partea PAS; \n\n Ștefan Roșca, Cornova – în 2015, a candidat la funcția de primar din partea PLDM, iar ulterior, în 2019 și 2023 – ca și candidat independent. \n\n Iurie Țăruș, Sinești – a candidat în 2015 din partea PL, în 2019 – din partea blocului ACUM, iar în 2023 – din partea PAS. \n\n Nicolae Sorotinschi, Unțești – în 2015 a fost susținut de PCRM, iar în 2019 și 2023 – de PSRM. Vasile Gaviuc, Zagarancea – în 2019, a candidat pe listele PUN, iar imediat după alegeri a trecut la PAS, partid care l-a susținut și în 2023. \n\n Sergiu Manciu, Măcărești – primul său mandat l-a obținut în 2019, ca independent. În 2023 a fost suținut de PAS.\n\nÎn raionul Ungheni avem și trei primari care nu și-au trădat niciodată formațiunea care i-a ajutat și i-a propulsat în această funcție. Toți trei sunt reprezentanți ai PDM (mai nou, PSDE): Valentina Grosu, primara de Mănoilești, aflată la cel de al treilea mandat; Valentina Lincovscaia, primara de Moreni Noi, aflată la al doilea mandat, și Gheorghe Colțișor, primarul de Teșcureni, aflat la al treilea mandat.",
    "metadata": {
      "original_file": "Expresul_Ungheni_0261.html"
    }
  },
  {
    "title": "Forumul Primarilor la Ungheni: 90 de edili au discutat despre importanța dezvoltării locale",
    "content": "Între 12 și 14 noiembrie, la Ungheni, s-a desfășurat Forumul Primarilor, care a reunit 90 de primari și viceprimari din 26 de raioane ale Republicii Moldova, potrivit organizatorilor. De menționat că localitățile pe care le-au reprezentat la eveniment beneficiază de sprijinul a două programe finanțate de Uniunea Europeană și implementate de PNUD: „Primarii pentru Creștere Economică” și „EU4Moldova: Regiuni-cheie”.\n\nObiectivul Evenimentului \n\n Forumul și-a propus să faciliteze schimbul de idei între administrația locală pentru a impulsiona dezvoltarea economică și reprezentarea infrastructurii. Dionisie Ternovschi, președintele raionului Ungheni, în mesajul său de salut din cadrul forumului, a încurajat primari și funcționari publici deopotrivă, să plece de la forum cu una sau două idei de proiecte care să fie implementate în comunitățile lor pentru a stimula creșterea și prosperitatea locală, iar Vitalie Vrabie, primarul municipiului Ungheni, a subliniat că succesul oricărui proiect depinde în mare măsură de oameni și partenerii implicați, afirmând că parteneriatele sunt esențiale în procesul de dezvoltare locală.. Totodată, participanții au avut oportunitatea de a învăța din experiențe primarilor din alte țări europene, precum România, Polonia și Lituania.\n\nActivități și vizite locale \n\n În ultima zi a evenimentului, oficialii au vizitat câteva proiecte de succes din Ungheni, cum ar fi Piața Independenței, Centrul de Informare Turistică, toate realizate cu sprijinul UE. Ei au putut vizita Zona Economică Liberă „Ungheni Business” și faimosul Pod Eiffel.\n\nDeclarații-cheie \n\n Jānis Mažeiks, ambasadorul UE în Moldova, a subliniat importanța aliniamentului politicilor locale la standardele europene pentru a crește bunăstarea cetățenilor. În același timp, Seher Ariner de la PNUD Moldova a evidențiat rolul crucial al comunităților locale în dezvoltarea durabilă.\n\nRezultate concrete \n\n În cadrul evenimentului, au fost prezentate rezultatele obținute de inițiativa „Primarii pentru Creștere Economică” (M4EG), finanțată de Uniunea Europeană cu un buget pentru Republica Moldova de 1,8 milioane de euro și implementată de PNUD. Inițiativa este axată pe dezvoltarea capacităților autorităților locale și implementarea unor proiecte strategice pentru dezvoltare economică sustenabilă în rețeaua de 65 de primării și consilii raionale. Cu sprijinul M4EG, localități precum Ceadîr-Lunga, Sireți, Taraclia și Geamăna au implementat proiecte de eficiență energetică, atrăgând investiții pentru intervenții cum ar fi termoizolarea grădinițelor și modernizarea iluminatului stradal etc., ceea ce a contribuit la economisirea energiei și reducerea cheltuielilor pentru peste 20.000 de locuitori. \n\n În localitățile Copceac, Drochia, Cimișlia, Cărpineni și Volintiri, M4EG a susținut proiecte de dezvoltare economică, incluziunea refugiaților și fortificarea coeziunii sociale, de care au beneficiat peste 35.000 de persoane. \n\n Tot în cadrul forumului au fost menționate exemple de bune practici obținute de programul „EU4Moldova: Regiuni-cheie”, care, cu un buget de 23 de milioane de euro, a contribuit la dezvoltarea regiunilor Ungheni și Cahul, îmbunătățind condițiile de trai pentru peste 200.000 de locuitori. Aceste regiuni au beneficiat de intervenții strategice în diverse domenii, precum dezvoltarea mediului de afaceri, atragerea de investiții, îmbunătățirea infrastructurii, dezvoltarea soluțiilor smart și consolidarea capacităților administrației locale. \n\n Astfel, în municipiile Cahul și Ungheni a fost dezvoltată platforma SMART City, a fost instituit Ghișeul Unic, grădinițele au fost dotate cu echipamente IT, la Ungheni au fost instalate peste 1000 de contoare de apă cu citire la distanță și monitorizare video la operatorul regional AVE Ungheni. \n\n Programul a mai susținut 74 de antreprenori și 8 clustere cu peste 180 de membri. Aceste intervenții menite să dezvolte mediul de afaceri, au generat peste 440 de locuri noi de muncă și au fost create aproximativ 250 de produse și servicii noi. Astfel, Ungheni și Cahul sunt acum pe calea transformării în regiuni inteligente, verzi și incluzive. \n\n Inițiativa „Primarii pentru Creștere Economică” și programul „EU4Moldova: Regiuni-cheie” sunt proiecte finanțate de UE și implementate de PNUD Moldova, care promovează dezvoltarea durabilă și îmbunătățirea calității vieții în Republica Moldova, acordând prioritate creării de locuri de muncă, dezvoltării infrastructurii și consolidării capacităților administrației publice locale.",
    "metadata": {
      "original_file": "Unghiul_0358.html"
    }
  },
  {
    "title": "Iluminatul modern sporește siguranța pe străzile din orașul Ungheni",
    "content": "Cel de-al doilea proiect de eficiență energetică implementat de Nefco în Moldova a sprijinit modernizarea iluminatului stradal în orașul Ungheni. Proiectul a redus consumul de energie, a redus cheltuielile bugetare și a extins rețeaua de iluminat public pentru locuitori, fapt ce a adus mai multă siguranță și confort, atât pentru pietoni, cât și pentru vehicule, se menționează într-un comunicat.\n\nOrașul Ungheni, situat în apropierea graniței cu România, este al șaptelea oraș ca mărime din țară, cu aproximativ 35.000 de locuitori. Timp de mulți ani, municipalitatea a avut parte de un sistem de iluminat stradal uzat și învechit construit în perioada sovietică, cu renovări parțiale. În lipsa implementării măsurilor de eficiență energetică, primăria a suportat cheltuieli excesive pentru utilizarea energiei electrice. Totodată, mai multe străzi au fost lipsite în totalitate de iluminare, constituind un pericol pentru locuitori să meargă și să conducă în întuneric.\n\nPotrivit sursei citate, municipiul Ungheni și Nefco au început colaborarea la sfârșitul anului 2020 prin semnarea unui contract de împrumut pentru modernizarea sistemului de iluminat stradal al orașului. Lucrările active de reabilitare au început luna noiembrie a anului 2021 și s-au finalizat în aproximativ un an, în octombrie 2022. Măsurile de eficiență energetică implementate au vizat înlocuirea lămpilor învechite și ineficiente cu 1.500 de lămpi LED noi, sisteme automate de siguranță. Mai multe străzi din localitate au fost conectate la iluminatul stradal, fiind instalați piloni noi cu aproximativ 1.000 de corpuri de iluminat.\n\n„Acest proiect a oferit deja beneficii vizibile și tangibile comunității din Ungheni prin implementarea unui iluminat modern și eficient din punct de vedere energetic și prin aducerea siguranței pe străzi. În prezent, finanțăm 5 noi proiecte de eficiență energetică în Moldova și așteptăm cu nerăbdare să cooperăm în continuare cu comunitățile din Republica Moldova pentru a sprijini tranziția verde în întreaga țară”, subliniază Vitaly Artyuschenko, Consilier principal de investiții Nefco.\n\nBugetul total al proiectului a fost de circa 7,3 milioane lei (373.000 euro). Aproximativ 6,3 milioane MDL (324.000 EUR) a fost asigurat printr-un împrumut Nefco și aproximativ 1 milion MDL (49.000 EUR) în contribuție locală din partea municipalității.\n\n”Noile măsuri de eficientizare energetică au demonstrat un impact pozitiv pentru oraș. Datorită duratei lungi de funcționare a lămpilor LED moderne, atât costurile de întreținere, cât și consumul de energie electrică au fost reduse substanțial. Conform estimărilor, consumul de energie electrică al orașului, va fi redus cu aproximativ 1.100 MWh anual și va genera economii anuale de aproximativ 6,3 milioane MDL la bugetul municipal (aproximativ 324.000 EUR). Reabilitarea rețelei de iluminat a contribuit la prevenirea accidentelor rutiere, dar și la îmbunătățirea calității vieții locuitorilor din Ungheni”, se menționează în comunicat.\n\nProgramul de Finanțare „Credite pentru Conservarea Energiei” (ESC) a fost lansat în Moldova în anul 2019 pentru a sprijini investițiile în proiecte de eficiență energetică pentru clădirile sociale, precum grădinițele, școlile, spitalele, și iluminatul stradal. Primul proiect finanțat de Nefco în Moldova a fost modernizarea iluminatului stradal în satul, finalizat în 2021. În prezent, Nefco finanțează primul program comun de eficiență energetică din Moldova cu Parteneriatul pentru eficiență energetică și mediu din Europa de Est (E5P) pentru a sprijini renovarea instituțiilor medicale din patru raioane importante din țară: Florești, Ialoveni, Nisporeni și Telenești.",
    "metadata": {
      "original_file": "Expresul_Ungheni_0324.html"
    }
  },
  {
    "title": "Elevii din Cornești descoperă universul meteorologiei la Stația Meteorologică",
    "content": "În luna noiembrie, elevii claselor a V-a și a IX-a, ghidați cu entuziasm de profesoarele Antonina Negară (educație plastică și educație tehnologică) și Raisa Buga (geografie), au participat la o activitate educativă specială, dedicată descoperirii și înțelegerii diverselor profesii importante în comunitatea noastră. Această inițiativă își propune să le ofere tinerilor cunoștințe practice și inspirație pentru a-și construi viitorul profesional cu încredere și responsabilitate. \n\n Aceștia au mers într-o excursie la Stația meteorologică din Cornești, un loc cu o semnificație deosebită, unde elevii din clasa a V-a au avut ocazia de a-și completa cunoștințele despre atmosfera terestră, tema studiată la ora de geografie. Ghidul lor, dna Ala Culicovschi, șefa stației, a prezentat instrumente sofisticate de măsurare a stării atmosferei și le-a explicat importanța vitală a acestor stații în monitorizarea vremii și în prognoza fenomenelor meteorologice extreme.\n\nIstoria stației meteorologice din Cornești \n\n Stația meteorologică din Cornești a fost inaugurată în noiembrie 1944 și a început să înregistreze primele observații meteorologice, utilizând inițial o clădire modestă din apropiere. În anii ‚50-80, un nou sediu a fost ridicat pe amplasamentul actual, iar în 1980, stația s-a mutat într-o clădire modernă cu două etaje, care continuă să servească scopului său și astăzi. Luna aceasta, stația a sărbătorit 80 de ani de deschidere, consolidându-și rolul de pilon al rețelei meteorologice naționale.\n\nImportanța și funcționarea stației \n\n Stația din Cornești operează nonstop, colectând date meteo la fiecare oră și trimițându-le codificat pentru schimbul internațional de informații la intervalul de trei ore. Cu ajutorul echipamentelor moderne, sunt măsurate: Temperatura aerului; Umiditatea relativă; Presiunea atmosferică; Cantitatea de precipitații. \n\n Aceste date sunt esențiale pentru prognozele meteo locale și internaționale, iar stația contribuie activ la monitorizarea și avertizarea fenomenelor meteorologice extreme, precum furtuni, ploi torențiale, grindină, caniculă și geruri severe. În funcție de gravitatea acestora, riscurile meteorologice sunt clasificate prin coduri de alertă: verde, galben, portocaliu și roșu.\n\nO componentă esențială pentru comunitate \n\n Stația meteorologică din Cornești face parte din Serviciul Hidrometeorologic de Stat al Republicii Moldova, care include 14 stații similare și 34 de ministații cu panouri fotovoltaice, ce funcționează fără personal. Cu siguranță, această stație rămâne un element al rețelelor naționale de observație meteorologică și un simbol al contribuției științifice și educaționale pentru întreaga comunitate. \n\n Elevii din Cornești au avut astfel oportunitatea de a cunoaște impactul crucial al meteorologiei și despre importanța studiului și protecției, ceea ce le va fi cu siguranță de folos în viitorul lor.",
    "metadata": {
      "original_file": "Unghiul_0421.html"
    }
  },
  {
    "title": "Tot ce trebuie să știi despre concediul anual de odihnă",
    "content": "Conform Codului Muncii, fiecare angajat are dreptul legal la concediu anual de odihnă plătit. Durata minimă este de 28 de zile calendaristice, fără a include zilele de sărbătoare nelucrătoare. Perioada poate fi extinsă în funcție de contractul individual de muncă sau alte reglementări interne, iar pentru anumite categorii de salariați, cum ar fi cei care lucrează în condiții grele sau părinții cu copii mici, se acordă zile suplimentare.\n\nPentru anumite domenii, cum ar fi educația sau sănătatea, durata concediului poate fi mai mare, conform unor reglementări speciale. De asemenea, angajații care lucrează în condiții periculoase, tinerii sub 18 ani, părinții cu mai mulți copii sau cei cu dizabilități beneficiază de concediu suplimentar de patru zile.\n\nAngajatorii pot extinde durata concediului prin acorduri colective sau individuale. În astfel de cazuri, aceste zile se alătură celor prevăzute prin lege.\n\nUn angajat poate solicita concediu după ce a lucrat șase luni la același angajator. Sunt exceptate de la această regulă femeile care urmează să intre în concediu de maternitate, tinerii sub 18 ani și alte categorii stabilite prin lege.\n\nConcediul poate fi împărțit în mai multe perioade, dar una dintre ele trebuie să fie de cel puțin 14 zile calendaristice. Programarea concediilor se face anual, de comun acord între angajator și angajat, iar graficul concediilor trebuie stabilit înainte de începerea anului calendaristic.\n\nZilele de concediu care nu sunt folosite într-un an rămân pentru anul următor, dar trebuie utilizate în termen de 18 luni. Dacă acest termen este depășit, zilele de concediu se pierd.\n\nLegislația interzice ca un angajat să nu beneficieze de concediu timp de doi ani consecutivi. Dacă angajatorul refuză acordarea concediului, angajatul poate solicita sprijinul autorităților competente.\n\nPe durata concediului, angajații primesc o indemnizație egală cu salariul mediu pentru zilele respective. Aceasta trebuie plătită cu cel puțin trei zile înainte de plecarea în concediu. Dacă există o altă înțelegere între părți, plata se poate face până la data stabilită pentru salariu în luna respectivă.\n\nDacă concediul coincide cu un concediu medical, zilele nefolosite pot fi reprogramate. Angajatul poate solicita ca acestea să fie acordate imediat după încheierea concediului medical.\n\nCompensarea în bani pentru zilele de concediu nefolosite este permisă doar la încetarea contractului de muncă. Calculul compensației se face în funcție de salariul mediu lunar al angajatului.\n\nLa încetarea raporturilor de muncă, angajatorul are obligația de a achita compensația pentru zilele de concediu rămase, odată cu plata ultimului salariu.\n\nAngajatorii trebuie să se asigure că fiecare angajat își poate folosi concediul în timpul anului, conform programării. Este obligatoriu ca angajații să fie informați cu privire la numărul de zile de concediu rămase și să li se asigure condițiile necesare pentru a le utiliza.\n\nAceste reglementări au scopul de a proteja atât drepturile angajaților, cât și buna funcționare a activităților din cadrul companiei. Respectarea lor este esențială pentru un mediu de lucru corect și echilibrat.",
    "metadata": {
      "original_file": "Unghiul_0071.html"
    }
  },
  {
    "title": "Foto/Grădinița din Sculeni și-a sistat activitatea. Motivul: nu sunt întrunite condițiile sanitaro – igienice",
    "content": "Situație fără precedent la Grădinița din Sculeni. Proiect de milioane de lei din programul „Satul European” bate pasul pe loc. Autoritățile publice locale sunt sub presiune și caută soluții pentru a mișca carul din loc. În cadrul proiectului „Sporirea accesului și gradului de participare a copiilor la educația timpurie”, obținut în 2023 finanțat de Fondul Național de Dezvoltare Locală și Regională, grădinița din Sculeni trebuia să fie reabilitată și extinsă, pentru a oferi copiilor un mediu educațional sigur și modern, dar lucrările nu s-au desfășurat conform termenilor stabiliți.\n\nDe menționat că valoarea totală a investiției se ridică la suma de peste 9 milioane de lei, dintre care 636 de mii de lei ar fi trebuit să fie contribuția primăriei.\n\nLa sfârșitul lunii aprilie, grădinița și-a sistat activitatea în baza unui demers venit din partea Direcției Centrul de Sănătate Publică Ungheni, pentru că nu sunt întrunite condițiile sanitaro – igienice în grădiniță. Astfel, cei 95 de copii care frecventează grădinița din Sculeni rămân acasă pe o perioadă nedeterminată de timp.\n\nLucrările, care au început pe la sfârșitul lui martie 2023 și trebuiau finalizate până la finelele lunii decembrie, așa și nu au fost duse până la capăt. Problemele s-au acutizat odată cu venirea ploilor de toamnă, iar cele două blocuri care au fost descoperite nu s-au reușit a acoperi. Blocul în care învățau copiii a fost acoperit, însă din cauza unor greșeli la montare, apa reușea să pătrundă pe pereții din interior. Iar blocul administrativ a fost lăsat descoperit, ploile provocând daune grave în interior. În rezultat, lucrările nu au fost efectuate nici măcar 30% din volumul total.\n\nGrădinița din Sculeni are 3 blocuri și conform proiectului, acestor trei clădiri urma să le fie schimbat acoperișul. Într-unul din blocuri învățau copii (bloc B), unul era administrativ, iar în cel de-al treilea urma să se efectueze și reparații de interior pentru a deschide o grupă-creșă.\n\nPotrivit Marianei Goncearuc, directoarea grădiniței, blocul B nu a avut mult de suferit. „În grupele de copii au rămas câteva urme lăsate de apă care a pătruns în urma ploilor. Însă au fost luate măsuri pentru a usca încăperile, au fost procurate dezumidificatoare, au fost aerisite încăperile. În tot acest timp, copiii din cele două grupe de la etajul II au stat temporar la primul etaj cu celelalte două grupe. Ulterior, după uscarea suprafețelor afectate, au fost tratate cu soluții antimucegai, a fost din nou totul aerisit și copiii au revenit în grupe”, a povestește directoarea.\n\nTotodată, ea spune că atât administrația publică locală, cât și părinții au fost puși la curent cu situația creată. în care a specificat problemele apărute, iar părinții au fost la curent cu situația la zi din grădiniță și de comun acord, grădinița a continuat să funcționeze. „La început ne-am bucurat, însă mai apoi ni s-a frânt inima de ceea ce s-a întâmplat și în ce dezastru s-a transformat grădinița. Da, proiectul era destul de ambițios și chiar era binevenit. Însă, consecințele sunt vizibile și suferim întreaga comunitate. Ne-am bucurat că am accesat un proiect cum spune și denumirea – european, o să beneficiem de o grădiniță frumoasă, dar în rezultat, cu ce ne-am ales? Mă doare sufletul pentru toate lucrurile care au fost deteriorate”, a menționat ea.\n\nÎn ziua când am mers la grădiniță, pe 24 aprilie, s-a desfășurat o ședință cu părinții, unde directoarea i-a informat că, începând din data de 25 aprilie, grădinița își va sista activitatea pe o perioadă nedeterminată dând, totodată, citire demersului emis de către Direcția Centrului de Sănătate Publică (DCSP) Ungheni.\n\nSesizarea către DCSP a venit din partea Galinei Turtureanu, șefa Centrului de Sănătate Sculeni. „În calitate de medic șef al Centrului de Sănătate Sculeni sunt responsabilă de sănătatea copiilor, cât și de întreaga comunitate. De aceea, am făcut acea sesizare. S-a știut încă din toamnă de această situație, dar nu am ieșit mai devreme cu un demers către DCSP, anume din motivul că directoarea a dat asigurări că nu există niciun pericol și copiii nu sunt afectați. Însă, acum că situația a luat o așa amploare, a fost de datoria mea să anunț organele competetente”, a afirmat ea.\n\nPe de o parte, părinții sunt revoltați și spun că nu sunt de acord cu decizia luată. „Situația nu este atât de gravă pe cât se interpretează. Zilnic, îmi aduc copilul, intru în grupă. Suntem părinți responsabili și conștienți unde lăsăm copiii o zi întreagă. Nici într-un caz nu avea să ne expunem copiii la pericol, dacă ar fi fost situația într-adevăr gravă în grupe. Vă dați seama, dacă din noiembrie cum au dat ploile și pe toată perioada iernii avea să fie un mucegai în grădiniță și avea să izbucnească un focar epidemic. Însă s-au luat la timp măsuri, fapt ce a permis ca copilașii să frecventeze la zi. Oricum, noi considerăm că aceasta este o răzbunare pe directoare. Oare timp de jumătate de an chiar nimeni nu a văzut ce se petrece?”, spune o mămică, Lilia.\n\n„Dacă șefa Centrului de Sănătate Sculeni a sesizat DCSP, atunci trebuia să dea și un raport despre frecvența îmbolnăvirii copiilor. Cât de des s-au îmbolnăvit copiii timp de jumătate de an? Spre exemplu, copilul meu nu s-a îmbolnăvit, iar noi regulat am frecventat”, spune Marina, o altă mamă.\n\nDe menționat că pe rețelele sociale, un consilier local a postat mai multe fotografii cu situația creată în blocul care nu se desfășoară nicio activitate. Mulți părinți însă s-au împărțit în două tabere și spun că directoarea a trebuit să ia o atitudine mai fermă de la început. „Într-adevăr, s-a creat o situație foarte neplăcută. Personal, copilașul meu, din toamnă de cum au început aceste probleme, s-a confruntat periodic cu pneumonii și bronhopneumonii. Trebuie să găsim soluții, să ne implicăm părinții și întreaga comunitate. Încă din toamnă ne-am arătat îngrijorarea față de ceea ce se petrece, din păcate, nu s-au luat careva măsuri. Sperăm ca să se găsească cât mai urgent careva soluții pentru că i se încalcă copilului dreptul de a frecventa grădinița, dar și dreptul la sănătate”, spune o altă mămică.\n\nCine se face vinovat de dezastrul din grădinița de la Sculeni\n\nPotrivit Elenei Litovcenco, contabilă la Primăria Sculeni, contractul de finanțare a fost semnat între Primăria Sculeni și ONDLR (Oficiul Național de Dezvoltare Locală și Regională), în septembrie 2022. Imediat după aceasta, a demarat procedura de licitație electronică. În urma procedurii de licitație, din cele 10 firme care au venit cu oferte, câștigător a fost firma SRL Caves Group. Contractul a fost făcut cu data de 16 februarie. Primăria a contractat și responsabilul tehnic care urma să supravegheze lucrările.\n\nPrima solicitare de plată a fost făcută în luna mai, iar banii au intrat în cont în luna iulie (321 de mii de lei). A doua solicitare de plată a fost efectuată în august (în sumă de circa 560 de mii) și au intrat banii în contul Primăriei la sfârșitul lunii august, fiind toate sumele transferate către antreprenor. Pentru lucrările din luna august și septembrie, în volum de aproximativ 1 milion 700 de mii de lei, solicitările de plată către fond au fost făcute în octombrie 2023, iar banii au intrat în contul Primăriei abia în februarie 2024. Astfel, agentul a intrat într-un impas economic. Contribuția primăriei trebuia să fie achitată după ce se finalizau ultimile lucrări, dar din motiv că nu veneau banii de la Fond, am transferat toată contribuția noastră agentului pentru ca acesta să poată achita salariile muncitorilor, pentru că aceștia plecau de la el pentru că nu li se achitau salariile”, povestește contabila.\n\nÎn noiembrie, când au fost primele ploi și s-au văzut primele pagube, au fost transmise scrisori oficiale către antreprenor, fiind informat despre situația creată. Acesta și-a luat angajamentul ca pagubele să fie reparate din contul său.\n\n„Contractul nostru este un contract de reparație, fiind stabilit și o dată limită. Am apelat la Fondul Național de Dezvoltare Locală și Regională și ne-au permis prelungirea proiectului până la 30 iunie. Însă urmează să decidem cum vom proceda în continure: fie continuăm cu executarea lucrărilor cu același antreprenor, fie facem o nouă procedură de licitație pentru lucrările rămase și să contractăm altă firmă, care să aibă un buget ce îi va permite să finalizeze lucrările menționate în contract în termenii stabiliți”, conchide Elena Litovcenco, contabila Primăriei Sculeni.",
    "metadata": {
      "original_file": "Expresul_Ungheni_0148.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0564.html"
    }
  },
  {
    "title": "Cum stăm cu demnitatea?",
    "content": "Conform unor principii legale și morale, demnitatea umană semnifică valoarea, cinstea și meritele morale ale unei persoane în cadrul societății. În învățătura creștină, demnitatea umană este considerată un dar divin, fiecare individ purtând în sine chipul lui Dumnezeu, indiferent de condițiile în care trăiește. În societate, sub forma termenului de demnitate se mai poate înțelege autonomia și libertatea gândirii, cât și comportamentul unui individ.\n\nJean-Jacques Rousseau spunea: „Libertatea nu constă în faptul că oamenii pot face orice doresc, ci în faptul că nu trebuie să facă ceea ce nu doresc”. Această definiție subliniază esența demnității și a alegerii libere. Într-o notă similară, epigramistul român Sorin George Vidoe afirma: „Hoțul când fură, fură libertatea”. Aceste reflecții ne invită să ne gândim la valorile fundamentale ale societății. \n\n Cu toate acestea, observăm că unii cetățeni, atrași de câștiguri rapide și bunuri materiale, aleg să recurgă la metode necinstite pentru a-și atinge scopurile. Această tendință, deși poate părea o soluție temporară pentru lipsurile financiare, poate duce la un derapaj periculos al valorilor fundamentale ale demnității umane. Resemnarea în fața problemelor, sub pretextul că timpul le va rezolva, nu face decât să perpetueze acest derapaj. \n\n Este esențial să înțelegem că demnitatea și respectul nu pot fi compromise printr-un câștig efemer. A fi cinstit nu înseamnă a fi sărac sau lipsit de resurse, ci înseamnă a avea integritate și a trăi fără regret. Așa cum Francisc Doboș subliniază, relația noastră cu banii poate dezvălui latura noastră umană sau, dimpotrivă, ne poate duce spre egoism și acumulare fără limită, afectând astfel comunitate. \n\n O vorbă populară ne reamintește că viața este ca un râu, iar încercările de a o controla adesea se dovedesc inutile. Trebuie să învățăm să lăsăm să curgă ceea ce nu ne aparține, concentrându-ne pe ceea ce este cu adevărat important. Așadar, demnitatea și respectul de sine sunt fundamentul unei vieți trăite cu sens, care ne îndeamnă să ne menținem valorile chiar și în fața tentațiilor materiale.",
    "metadata": {
      "original_file": "Unghiul_0134.html"
    }
  },
  {
    "title": "A fost trimis în judecată pentru că a încercat să introducă în țară o valiză burdușită de bani",
    "content": "Procuratura pentru Combaterea Criminalității Organizate și Cauze Speciale (PCCOCS) anunță trimiterea în judecată a bărbatului reținut în octombrie 2023 cu 550.000 de euro de contrabandă la vama Sculeni.\n\nLa solicitarea procurorilor PCCOCS, asupra banilor a fost aplicat sechestru, în vederea eventualei confiscări în folosul statului.\n\nPentru infracțiunea comisă, bărbatul riscă pedeapsa cu închisoarea pentru un termen de la 4 la 10 ani, iar până la pronunțarea unei hotărâri finale de către Judecătoria Chișinău, sediul Buiucani, bărbatul beneficiază de prezumția nevinovăției, potrivit legii.\n\nÎn prezent, urmărirea penală continuă și în privința altor persoane care ar fi putut participa la comiterea infracțiunii.\n\nAmintim că incidentul a avut loc la începutul lunii octombrie. Bărbatul, de aproximativ 60 de ani, s-a prezentat la vama Sculeni la volanul unei mașini de lux și le-a comunicat inspectorilor vamali că nu are nimic de declarat. Totuși, oamenii legii i-au verificat mașina, iar în portbagaj a fost găsită valiza cu pricină. În unul dintre compartimente se aflau haine, iar sub stofa de protecție a valizei – suma de bani pe care acesta intenționa să o introducă ilegal în țară. Astfel, atât banii, cât și automobilul au fost ridicați pentru continuarea cercetărilor, iar bănuitul a fost reținut atunci pentru 72 de ore.",
    "metadata": {
      "original_file": "Expresul_Ungheni_0236.html"
    }
  },
  {
    "title": "Vă așteptăm, cu drag, la clinica oftalmologică iVEDERE din Ungheni",
    "content": "Clinica Oftalmologică iVEDERE din municipiul Ungheni a fost concepută pentru a aduce serviciile medicale oftalmologice de înaltă performanță mai aproape de pacienții din vestul țării.\n\nDispunem de utilaj ultramodern pentru diagnosticul, tratamentul medicamentos și chirurgical al întregului spectru de patologii oculare. În incinta clinicii sunt trei cabinete de consultație, optică medicală, sala de pansamente și tratamente medicale, saloane și bloc operator.\n\nLa Clinica Oftalmologică iVEDERE puteți efectua consultații și investigații oftalmologice complexe atât pentru maturi cât și pentru copii. Acestea includ: examinarea acuității vizuale, măsurarea tensiunii intraoculare, biomicroscopia, oftalmoscopia și diagnosticarea patologiilor fundului de ochi. Dispunem de utilaj imagistic modern pentru efectuarea ultrasonografiei oculare în regim AB-Scan, tomografiei în coerență optică (OCT), perimetriei computerizate (examinarea cîmpului vizual), topografiei corneene și pahimetriei. În urma consultației se va prescrie tratamentul medicamentos, iar la necesitate pacientul va fi programat la intervenție chirurgicală, care se efectuează atât în condiții de ambulator, cât și de staționar. Aici se referă chirurgia cataractei, a glaucomului, chirurgia pleoapelor și a suprafeței oculare. Operația de cataractă durează în jur de 15 minute și este una cu rezultat vizual spectaculos, pacientul având posibilitatea sa vadă imediat după intervenție. Chirurgul Nicolae Bobescu este un as în domeniu, care zilnic operează cele mai complicate intervenții oftalmologice din țară. Efectuăm injecții cu Avastin în corpul vitros la pacienții cu retinopatie diabetică, edem macular, degenerescență maculară legată de vârstă, tromboza vaselor retinei. Toate intervențiile se efectuează în sala de operație cu asistența echipei medicului anesteziolog Vlad Pălitu.\n\nDe asemenea, puteți beneficia de prescripție de ochelari și lentile de contact, ochelarii vor fi montați în conformitate cu preferințele dumneavostră, dispunem de un spectru larg de lentile performante, cu tratamente speciale și protecție la ecrane. Lentilele de contact, soluțiile de întreținere, accesoriile și ochelarii de soare polarizați și cu protecție UV sunt expuse în optica noastră medicală.\n\nNe dorim să fim cel mai bun centru de oftalmologie din vestul țării, pentru că vederea pacienților contează pentru noi. Experiența și pregătirea profesională bogată a specialiștilor noștri vor transforma consultația medicală oftalmologică într-o experiență unică.\n\nVă așteptăm, cu mare drag, pe adresa: mun. Ungheni, str. Mihai Eminescu 67. Telefon: 060973735",
    "metadata": {
      "original_file": "Expresul_Ungheni_0373.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0026.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0476.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0499.html"
    }
  },
  {
    "title": "Viața între bucurii, împliniri și drame",
    "content": "Viața este, fără îndoială, cel mai prețios dar pe care-l primim. Oferită din dragostea a doi părinți, fiecare ființă vine pe lume cu soarta și destinul său, fiecare experimentând această călătorie într-un mod unic. Unii dintre noi sunt binecuvântați cu o viață relativ lină și fericită, în timp ce alții se confruntă cu provocări constante, căutând mereu acea doză de fericire care să le îndulcească suferințele și să le ofere sens.\n\nRecent, plecarea subită a unui artist al poporului din Republica Moldova ne-a reamintit cât de efemer este cursul vieții umane. Acest artist, iubit de o lume întreagă, și-a dedicat întreaga existență spectatorilor săi, trăind cu intensitate și pasiune. A lăsat în urma sa nu doar un repertoriu bogat de cântece populare, ci și un impact profund asupra comunității sale. Casa sa părintească a fost donată satului natal pentru a deveni biserică, iar din forțele proprii a construit un locaș sfânt pentru săteni, demonstrând astfel un angajament total față de binele comun. \n\n Scriitorul Aurelian Silvestru, în lucrarea sa „Fărâme de suflet”, explorează sensul vieții și al existenței cu o profunzime filosofică remarcabilă. El spune: „Cele două începuturi ale ființei noastre (cerul și pământul) sunt percepute ca universuri diferite. Copiii văd mormintele, dar își înalță ochii către cerul înstelat. Bătrânii, însă, își întorc privirea de la stele ca să poată intra cu demnitate în morminte. Această diferență care preschimbă surâsul în tristețe și lacrima în fericire, face ca esența noastră să aibă un sens aparte în care tot ce urcă, în același timp coboară, iar tot ce stă pe loc, concomitent se mișcă. Și dacă ni se pare că nu există nici o legătură între agitația cu care începe viața și calmul cu care sfârșește în cele din urmă, trebuie să recunoaștem că frumusețea ei se datorează armoniei dintre diferențe și extreme.” \n\n Într-o lume aflată într-o continuă schimbare, unde fricile cotidiene se amplifică prin teama de necunoscut, viața se dovedește a fi o provocare constantă. Florin Alexandru, analist comportamental în inteligență emoțională din România, subliniază: „Frica de necunoscut e cu două tăișuri. Frica, atunci când este gestionată sănătos, ne poate ajuta să prosperăm în vremurile tulburi, dar dacă devine copleșitoare, ne poate paraliza mental, emoțional și fizic. În doze mici și controlate, frica de necunoscut poate fi un instrument de protecție care ne salvează de situații neplăcute.” \n\n Astfel, viața ne invită să navigăm printre urcușuri și coborâșuri, îndemnându-ne să explorăm labirinturile sale cu curaj. Ieșind din zona de confort și asumând riscuri, descoperim nu doar provocările, ci și oportunitățile care ne îmbogățesc experiența umană.",
    "metadata": {
      "original_file": "Unghiul_0163.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0533.html"
    }
  },
  {
    "title": "Astăzi este Ziua Mondială fără mașini",
    "content": "În fiecare an pe data de 22 septembrie, din inițiativa Comisiei Europene, se sărbătorește Ziua Internațională Fără Mașini, promovând alternative pentru mijloacele de transport nepoluante, transmite Agenția Servicii Publice (ASP).\n\nStudiile arată că gazele de eșapament sunt principala sursă de poluare a aerului, care afectează sănătatea oamenilor și contribuie la efectul încălzirii globale.\n\nPotrivit ASP, în scurt timp, urmează a fi puse în circulație noi plăci de înmatriculare pentru vehiculele electrice (fond de culoare albă și simboluri de culoare verde).\n\nConform datelor oferite de ASP, automobilele cu motor electric și cele hibrid sunt tot mai populare în Republica Moldova. În ultimii 2 ani, numărul acestora a crescut considerabil. Potrivit datelor statistice din Registrul de stat al transporturilor, în anul 2023 au fost înmatriculate primar 25136 de automobile, dintre care 611 sunt cu motorul electric, iar 4471 – cu motor tip hibrid (compartiv cu anul 2018, când au fost înmatriculate primar doar 42 de auto electrice și 3497 auto hibrid).\n\nMenționăm că, în municipiul Ungheni au fost construite peste 20 de kilometri de piste pentru bicicliști. Astfel toți doritorii pot circula pe pistele de bicicliști amplasate pe străzile Națională, Romană, Ion Creangă, Boico, Ștefan cel Mare și Decebal, unind astfel carterele Vasilica, Berești, Centru și Dănuțeni.\n\nScopul Zilei mondiale fără maşini este descurajarea circulaţiei cu automobilul personal sau de serviciu, în favoarea deplasării cu bicicleta, a mersului pe jos ori a transportului în comun.",
    "metadata": {
      "original_file": "Expresul_Ungheni_0308.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0374.html"
    }
  },
  {
    "title": "Unghiul – Vezi lumea aşa cum e ea!",
    "content": "Omul este singura creatură care poate purta mii de măști. El se poate schimba de la o clipă la alta, adoptând fețe și caractere diferite, potrivite contextului, interesului sau dorinței sale de moment. Această versatilitate îi permite să supraviețuiască, dar și să manipuleze, să înșele, să distrugă încrederea celor din jur. Și totuși, el rămâne lucid, capabil să acționeze cu o precizie rece, calculând fiecare mișcare cu o inteligență înspăimântătoare. Aceasta dualitate a omului – măreț și degradant – îl face atât de fascinant, dar și înfricoșător. Omul este capabil de tot ce este mai bun și tot ce este mai rău. El poate ridica o lume întreagă din ruine sau o poate distruge din temelii. Această capacitate de a purta în el atât lumină, cât și întuneric, face din om o ființă unică, dar și periculoasă.",
    "metadata": {
      "original_file": "Unghiul_0231.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0118.html"
    }
  },
  {
    "title": "Atenționări înainte de Bobotează: Scăldatul în Prut și Nistru este interzis în afara zonelor de recreere",
    "content": "Scăldatul în râurile Prut și Nistru este interzis, cu excepția zonelor de recreere aferente bazinelor acvatice destinate odihnei și scăldatului. Atenționările sunt făcute de Poliția de Frontieră înainte de sărbătoarea religioasă Bobotează, când se sfințesc apele și există tradiția îmbăierii în apele reci, transmite IPN\n\nPotrivit Poliției de Frontieră, măsura are drept scop asigurarea securității frontierei de stat, având în vedere că râurile Prut și Nistru se află în zona de frontieră, supusă unui regim special de protecție.\n\nPoliția de Frontieră recomandă cetățenilor să aleagă locații sigure și aprobate pentru scăldatul tradițional de Bobotează, care îndeplinesc toate cerințele legale și măsurile de siguranță, să respecte indicațiile autorităților și reglementările impuse pentru zonele de frontieră.",
    "metadata": {
      "original_file": "Unghiul_0548.html"
    }
  },
  {
    "title": "În extravilanul satului Valea Mare a fost descoperit un mormânt de inhumaţie, ce datează din secolul X-XII",
    "content": "În primăvara anului 2021, într-o gospodărie din sectorul cooperativei de vile din extravilanul satului Valea Mare, în timp ce se desfășurau niște lucrări de construcție, a fost descoperit un mormânt de inhumaţie. Topografic, complexul funerar se găsea pe un bot de deal din dreapta Văii Rezinei, fără să se observe aici urmele vreunui tumul, scrie Agenția Națională de Arheologie.\n\nScheletul și inventarul funerar a fost preluat atunci de angajații Inspectoratului de Poliție Ungheni (IPU), iar pe osemintele umane a fost efectuată expertiza judiciară la Centrul de Medicină Legală din Chișinău.\n\nImediat ce informația despre această descoperire a ajuns la Agenția Națională Arheologică, angajații de aici au întreprins toate acțiunile pentru recuperarea scheletului și a pieselor arheologice. Iar câteva luni în urmă, locul unde a fost descoperit mormântul a fost verificat încă o dată. „Drept rezultat al cercetării de teren, am putut stabili că acest complex funerar a avut adâncimea de circa 1 m, iar groapa a fost se pare de formă ovală-alungită, fiind prevăzută în capătul vestic cu un mic cotlon. Pe fundul gropii, în capătul ei de vest, am găsit nederanjate de excavarea anterioară un humerus de ovină de la ofranda de carne și mai multe mărgele mici de sticlă de culoare neagră, verde și galbenă, ultimele, în urma contactului cu aerul, dezintegrându-se complet. Mormântul avea orientarea vest-est, iar scheletul, aparţinând unei persoane de sex feminin cu vârsta la deces de 12-15 ani, era depus pe spate, cu craniul în poziție normală, mâinile de-a lungul corpului și cu picioarele întinse şi apropiate”, se arată într-o postare pe facebook.\n\nInventarul mormântului era relativ bogat și variat, cuprinzând un pandantiv-clopoțel de bronz, o aplică ovală din foiță de bronz aurită, 12 nasturi de os de formă aproximativ semisferică, decorați prin incizare, o mărgică relativ discoidală de plumb, o mărgică sferoidală și alte șase aproximativ bipiramidale de gagat, două mărgele din scoică marină Conus taeniatus, mai multe mărgele de sticlă colorată de tipuri diferite și o piesă informă de fier. Din informațiile oferite de descoperitor, piesele de inventar s-au găsit în partea superioară a scheletului, în zona cutiei toracice, a brațelor și a gâtului.\n\nPe baza tipologiei inventarului, în special a pandantivului-clopoțel de bronz și a nasturilor de os, precum și a elementelor de rit și ritual, mormântul de inhumaţie de la Valea Mare-La Vile poate fi datat în sec. X-XII și atribuit nomazilor târzii. „Urmează însă să fie efectuate și analize C14 pentru a putea încadra cronologic mai exact mormântul”, au menționat arheologii.\n\n„Trebuie să menționez că, și în cazul acesta, piesele au completat patrimoniul Muzeului de Istorie și Etnografie din Ungheni, fapt pentru care suntem recunoscători directorului Agenției Naționale Arheologice, Vlad Vornic, dar și tinerilor cercetători de aici”, a menționat Vasile Iucal, directorul Muzeului de Istorie și Etnografie din Ungheni.",
    "metadata": {
      "original_file": "Expresul_Ungheni_0164.html"
    }
  },
  {
    "title": "Ungheniul se află în topul raioanelor cu cele mai multe nașteri",
    "content": "Douăzeci și patru de mii de copii vii s-au născut în Republica Moldova în anul, 2023. Cifra este mai mică decât în anii 2021 și 2019, când s-au născut puțin peste 29 de mii și, respectiv, aproximativ 32 de mii de copii. Datele au fost prezentate de Biroul Național de Statistică. Potrivit instituției, fiecare al cincilea copil s-a născut în afara căsătoriei.\n\nCei mai mulți copii, la 1.000 de locuitori, s-au născut în raioanele Ungheni, Hâncești, Ștefan Vodă și Cantemir, iar cei mai puțini – în municipiul Chișinău și preponderent în raioanele de nord. Este vorba despre Briceni, Ocnița, Edineț și Dondușeni.\n\nLa 1 ianuarie 2024, numărul total al copiilor cu vârsta de 0-17 ani era de peste 508 de mii. Ponderea copiilor în numărul total al populației constituia 21 la sută.\n\nÎn același timp, mortalitatea infantilă la copiii până la un an a crescut în 2023 până la 10 decese la 1.000 de copii. În anii 2021 și 2019, au fost 8,5 și, respectiv, 8,4 cazuri de deces la 1.000 de copii.\n\nDe asemenea, a crescut speranța la viață la naștere, cu aproape trei ani față de 2021. Cea mai mare speranță la viață o au fetele – 76,4 ani, față de băieți – 67,5 ani.\n\nVârsta medie a mamei la prima naștere este de 25,3 ani. Ponderea femeilor care nasc până la 20 ani s-a redus în 2023 la 5,8 la sută, față de șase la sută în 2021 și aproape 5,9 la sută în 2019.\n\nPotrivit BNS, în 28 la sută dintre gospodării sunt copii, față de 72 la sută unde nu sunt. Majoritatea, sau 48 la sută dintre familii au un singur copii. Doi copii au 37 la sută dintre familii și trei copii doar 15 la sută.",
    "metadata": {
      "original_file": "Expresul_Ungheni_0021.html"
    }
  },
  {
    "title": "Risipă de mâncare în Moldova. E hrană cât pentru un milion de oameni",
    "content": "Moldovenii aruncă anual aproape 180 de mii de tone de produse alimentare, echivalentul a 3 000 de vagoane de marfă, conform unui studiu realizat de IDIS Viitorul. Această cantitate ar fi suficientă pentru a hrăni peste un milion de oameni care trăiesc sub pragul sărăciei absolute, transmite IPN.\n\nÎn anul trecut, risipa alimentară în Republica Moldova este estimată la 71 kg pe persoană, iar pentru acest an indicatorul s-ar putea reduce doar la 70 kg. Cu toate acestea, doar 0,15% din alimentele risipite sunt recuperate prin intermediul inițiativelor precum Banca de Alimente.\n\nÎn ultimii cinci ani, prețurile la produse alimentare au crescut cu 76,5%, marcând cea mai mare creștere din ultimele două decenii. În același timp, moldovenii continuă să aloce aproape 40% din bugetul gospodăriei pentru produse alimentare, procentaj depășit în Europa doar de Ucraina.\n\nAnaliza arată că familiile din mediul rural cheltuie o proporție mai mare din venituri pe alimente, în comparație cu cele din mediul urban. Cele mai sărace gospodării din mediul rural alocă 56,1% din venituri pentru mâncare, în timp ce gospodăriile cele mai bogate din mediul urban cheltuie doar 27,9%.\n\nValoarea totală a produselor alimentare pierdute în 2024 este de 20,5 miliarde de lei, dintre care 7 miliarde de lei reprezintă alimente cumpărate, dar ulterior aruncate de populație. Expertul Veaceslav Ioniță a subliniat necesitatea combaterii risipei alimentare pentru a îmbunătăți eficiența economică și a reduce sărăcia. „5% din banii noștri sunt risipiți pe alimente pe care le aruncăm, mai mult decât cheltuim pentru sănătate, educație sau recreere”, a concluzionat economistul.\n\nCei mai mari responsabili pentru risipa de alimente sunt oamenii, care aruncă aproximativ 40% din total. Urmează producătorii, cu 25%, apoi companiile care procesează alimentele, cu 20%, și magazinele, care contribuie cu 15%.\n\nÎn Moldova, o familie cheltuie aproape 40% din venituri pe produse alimentare și băuturi nealcoolice, dar consumă efectiv doar 35%, restul fiind risipit. În comparație, pentru alte nevoi importante, cum ar fi sănătatea, recreerea sau educația, se cheltuie mai puțin. De exemplu, pentru sănătate, o familie alocă doar 4,4% din buget. Practic, 5% din bani sunt aruncați la propriu odată cu alimentele.\n\nDeși Republica Moldova se situează sub media globală a risipei alimentare (71 kg/persoană/anual), alte țări dezvoltate, precum Portugalia și Elveția, înregistrează valori semnificativ mai mari, de 124 kg și 119 kg/persoană anual, respectiv.\n\nLa nivel global, America de Nord și Europa conduc clasamentul risipei alimentare, cu pierderi de până la 300 kg pe persoană anual. În comparație, Asia de Sud și Sud-Est, cu doar 120-140 kg pe persoană, înregistrează cele mai mici pierderi.\n\nValoarea alimentelor risipite crește alarmant. În 2015, pierderile se ridicau la 11 miliarde de lei, dintre care aproape 4 miliarde reprezentau alimente cumpărate și aruncate de consumatori. În anul trecut, această sumă este estimată la 20,5 miliarde de lei, iar în acest an va ajunge la peste 22 de miliarde. Dintre acestea, 7,6 miliarde de lei vor fi bani irosiți pe alimente care nu ajung niciodată să fie consumate.",
    "metadata": {
      "original_file": "Unghiul_0323.html"
    }
  },
  {
    "title": "De șapte ori să măsurăm și o dată să tăiem",
    "content": "Toamna aceasta, R. Moldova se pregătește pentru un nou scrutin prezidențial, cu șapte candidați deja anunțați. Pentru o țară mică, acest număr poate părea impresionant, însă această diversitate de opțiuni vine cu propriile avantaje și dezavantaje. Unele dintre avantaje sunt că vom avea o reprezentare variată de perspective politice, economice și sociale, de simularea participării electorale și se va putea testa democrația. Astfel, fiecare cetățean își poate găsi un candidat care să-i reprezinte cel mai bine valorile și interesele. Pe de altă parte, va avea loc fragmentare electoratului, competiție neloială și populism (promisiuni deșarte). Nu ne rămâne decât să măsurăm de șapte ori și o dată să tăiem.",
    "metadata": {
      "original_file": "Unghiul_0289.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0266.html"
    }
  },
  {
    "title": "Centrul Raional de Tineret Ungheni va fi mai aproape de tinerii din zonele rurale",
    "content": "Centrul Raional de Tineret Ungheni va putea să-și desfășoare mai operativ diferite activități în teritoriu pentru tinerii din zonele rurale. Împreună cu alte patru centre de tineret din Bălți, Cahul, Criuleni și Fălești au câștigat câte un microbuz în cadrul unui concurs al Programului Națiunilor Unite pentru Populație. Suma totală a donației este de peste trei milioane de lei.\n\nPotrivit informațiilor, centrele de tineret au fost selectate câștigătoare în concursul din cadrul Programului Fondului Națiunilor Unite pentru Populație „Spații sigure mobile pentru tineri”, desfășurat în luna aprilie. „Activitatea va fi, de acum încolo, mult mai eficientă”, spun managerii centrelor de tineret.\n\n„În raionul Ungheni sunt sate și la distanțe de 50 km de sediul centrului raional Ungheni. Acest transport nu este doar o necesitate, dar și o prioritate, atunci când noi vrem să spunem că un centru raional lucrează, de fapt, sau livrează servicii pentru tinerii din raion. O să ajungem la cât mai mulți tineri, ne luăm bannere, materiale promoționale și vom face activități în mediul lor și asta e de fapt menirea”, a spus Alina Butnaru, director interimar, Centrul Raional de Tineret Ungheni.\n\nDotarea centrelor câștigătoare este realizată în parteneriat cu Ministerul Educației și Cercetării, Agenția pentru tineret și Institutul de Instruire în Dezvoltare „MilleniuM”, cu sprijinul Direcției generale pentru protecția civilă și operațiuni de ajutor umanitar a Comisiei Europene.\n\n„Noi numim acest mașini „centre de tineret pe roți” și acestea fac posibil să ajungem la persoane din zonele îndepărtate și să oferim tinerilor servicii esențiale, astfel încât aceștia să fie mesagerii păcii, ai unui viitor luminos, ai democrației și ai valorilor, pe care Republica Moldova le sprijină”, a spus Karina Nersesyan, reprezentant UNFPA în Republica Moldova.\n\n„Centrele de tineret sunt o importantă resursă, în special pentru tineri, pentru a dezvolta competențe pe care le dezvoltă nu neapărat în cadrul școlii, în zona educației formale și non-formale”, a menționat și Dan Perciun, ministrul Educației și Cercetări.\n\nProgramul „Spații sigure mobile pentru tineri” a fost dezvoltat în anul 2023 de Fondul Națiunilor Unite pentru Populație, ca răspuns la fluxul de refugiați din Ucraina, pentru a oferi servicii adolescenților, tinerilor și femeilor tinere din comunitățile de refugiați, romi și grupuri defavorizate din comunitatea gazdă.",
    "metadata": {
      "original_file": "Expresul_Ungheni_0133.html"
    }
  },
  {
    "title": "O femeie din Todirești a decedat după ce a fost agresată de ginerele ei",
    "content": "O femeie a decedat la Spitalul Raional Ungheni după ce a fost înjunghiată de către ginerele ei. Incidentul a avut loc ieri, 7 iulie, la Todirești.\n\nPotrivit lui Nicolae Murașco, șeful secției urmărire penală din cadrul Inspectoratului de Poliție Ungheni, conflictul s-a iscat între victimă, care s-a dovedit a fi o femeie în vârstă de 72 de ani și ginerele acesteia, un bărbat în vârstă de 43 de ani, care era în stare de ebrietate.\n\nConform rezultatelor preliminare, bărbatul i-ar fi aplicat mai multe lovituri cu pumnii pe diferite părți ale corpului, după care a luat un cuțit aplicându-i o lovitură în regiunea gâtului.\n\nCel care a telefonat la 112 a fost fiul victimei. La fața locului s-a deplasat poliția, dar și o ambulanță. Inițial, femeia a fost transportată de urgență la Spitalul Raional Ungheni în stare gravă, iar pe 8 iulie aceasta a decedat.\n\nPe numele agresorului a fost pornită o cauză penală pentru violență în familie soldată cu decesul victimei. În cazul în care bărbatul va fi găsit vinovat, acesta riscă închisoare pe un termen de la 12 la 15 ani.\n\n„Bărbatul se află în atenția organelor de drept ca agresor familial, deoarece în luna februarie a anului curent, acesta a fost condamnat prin sentința Judecătoriei Ungheni la 5 ani de închisoare cu eliberare condiționată, pentru violență în familie, asupra soției și copilului”, a menționat Nicolae Murașco.",
    "metadata": {
      "original_file": "Expresul_Ungheni_0099.html"
    }
  },
  {
    "title": "Municipiul și raionul Ungheni se află în top 5 unități administrativ-teritorial cu cele mai multe locuri vacante",
    "content": "Conform bazei de date a Agenției Naționale pentru Ocuparea Forței de Muncă la data de 31 iulie 2024, erau în evidență 9439 locuri de muncă vacante. Cele mai multe posturi de muncă sunt înregistrate în următoare unități administrativ-teritorial:\n\nÎn raionul Călărași sunt 95 locuri vacante și se află pe locul locul 19\n\nPentru persoanele cu nivel de instruire superior și postsecundar sunt disponibile 2979 locuri de muncă vacante , constituind cca 31% din numărul total de locuri vacante. Iar pentru persoanele cu nivel de instruire profesional tehnic-secundar și pentru muncitori necalificați/muncitoare necalificate , Agenția Națională pentru Ocuparea Forței de Muncă oferă 6460 locuri de muncă , ce constituie 75% din numărul total de locuri de muncă vacante.\n\nMenționăm că, datele nu reflectă informații cu privire la locurile de muncă din regiunea transnistreană, mun. Bender / Tighina și localitățile din raionul Căușeni controlate de regimul separatist de la Tiraspol.\n\nPentru angajare în câmpul muncii, persoanele interesate pot primi informații privind posturile vacante la subdiviziunile teritoriale pentru ocuparea forței de muncă ( https://anofm.md/ro/subdiviziuni ) sau pot suna la Centrul de Apel al ANOFM – 0 8000 1000.",
    "metadata": {
      "original_file": "Expresul_Ungheni_0076.html"
    }
  },
  {
    "title": "Câte incendii s-au produs în raionul Ungheni pe parcursul lunii iunie",
    "content": "Pe parcursul lunii iunie, în raionul Ungheni, au fost înregistrate 5 incendii.\n\nUn incendiu a avut loc pe data de 6 iunie în satul Morenii Vechi, urmare a incendierii unui stog de fân, cauzat de copiii care s-au jucat cu focul. La data de 7 iunie, un alt incendiu s-a produs la o bucătărie de vară din satul Buzduganii de Jos, cauza fiind exploatarea incorectă a buteliei de gaz lichefiat. Iar la 14 iunie, un incendiu a izbucnit asupra unei anexe de locuit din satul Boghenii Vechi.\n\nPe 20 iunie, la moara din satul Coșeni s-a produs un incendiu din cauza explotării incorecte a echipamentului electric, care, potrivit lui Mihai Strat, șeful Serviciului Prevenție în cadrul Direcției Situații Excepționale din municipiul Ungheniera, era învechit. Iar 9 zile mai târziu, un alt incendiu a izbucnit asupra unor bunuri materiale depozitate în aer liber, în municipiul Ungheni.\n\nAstfel, pentru evitarea producerii arderilor necontrolate în perioada caniculară, pompierii vin cu niște reguli de prevenire a incendiilor:\n• nu utilizaţi focul deschis în locuri cu pericol de incendiu şi pe timp de vînt;\n• nu utilizaţi focul deschis la o distanţă mai mică de 50 metri faţă de clădiri, instalaţii, materiale sau substanţe combustibile;\n• nu aruncaţi mucuri de ţigară, chibrituri aprinse sau materiale care mocnesc în vegetaţia uscată;\n• supravegheaţii în permanenţă copiii şi interziceţi jocul acestora cu surse care ar putea provoca incendii (chibrituri, brichete, etc.);\n\n„ Respectând măsurile de prevenire a incendiilor, vă protejaţi viaţa şi bunurile materiale”, spun pompierii.",
    "metadata": {
      "original_file": "Expresul_Ungheni_0349.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0335.html"
    }
  },
  {
    "title": "Afacere cu urecheaţi",
    "content": "Familia Rabacu din Bumbăta de 14 ani creşte iepuri și este mulţumită de activitatea sa, cică să creşti un iepure e precum un depozit bancar avantajos. „Dacă alegi rasa corect, apoi iepurele îl ingrijeşti cu atenţie, îi oferi condiţii optime, în scurt timp obții şi câştig”, spune Nicolae Rabacu, care conduce gospodăria ţărănească. De altfel, dânsul mai spune că afacerea sa nu îi aduce mulţi bani, au fost ani când a înregistrat şi pierderi mari, însă satisfacţia pe care o primeşte atunci când intră în fermă e incomparabilă. \n\n Împreună cu familia, prin anul 2001 au decis să îşi facă o crescătorie de iepuri. De fapt şi înainte creşteau iepuri, doar că în gospodărie, pentru consumul propriu. Ulterior au decis să îşi dezvolte propria afacere, mai ales că Nicolae, din cauza problemelor de sănătate, nu mai putea pleca peste hotarele ţării, unde câştiga bani. „Am ales această ocupaţie pentru că nu solicită mult efort, dar şi e plăcută sufletului. Cum poţi să nu iubeşti iepuraşii, care doar privindu-i uiţi de necazuri şi te încarci cu energie pozitivă”, ne mărturisește dânsul. \n\n Investiţia a fost cât se poate de modestă. Cum spun membrii familiei, a fost mai mult o glumă. Totul a început de la două iepuroaice pe care le-au cumpărat şi un iepure de prăsilă luat cu împrumut. Ulterior au decis să mai cumpere zece iepuroace şi un iepure. \n\n Cu timpul numărul urecheaţilor a crescut, ajungând acum până la o mie, de diferite rase: California, Alasca, Fluture. Totuşi fermierul crede că 500 de iepuri ar fi destul pentru ca să îşi menţină afacerea: „Astfel aş reuşi să îi îngrijesc, dar şi timp liber pentru familie am avea”. Cuştile iepurilor au fost amenajate într-o încăpere de 1000 de metri pătraţi pe care familia a procurat-o. Bărbatul spune că nu a avut vreodată probleme cu vânzarea cărnii. \n\n Totodată, pe lângă creştrea iepurilor, familia se mai ocupă cu fabricarea granulelor pentru iepuri – nutreţ combinat, făcut din grâu, orz, tărâţe, grăunţe. „Cei care înţeleg cum trebuie să fie crescuţi iepurii, cumpără de la noi granulele. E garantat că hrănindu-i cu acest furaj în trei luni iepurii adaugă 3 kg şi sunt tocmai buni de tăiat”, spune antreprenorul. \n\n În activitatea pe care o are familia, fiecare dintre membrii ei îşi cunosc atribuţiile. Cei trei copii curăţă cuştile iepurilor, dau mâncare, apă animalelor. Anişoara, de exemplu, este responsabilă de administrarea vaccinului. Dânsa nu e medic veterinar. Dimpotrivă, a obţinut diploma de absolvire de la Academia de Studii Economice din Moldova, însă o face şi pe doctoriţa, dar şi pe şoferiţa. „Tata mi-a insuflat dragostea faţă de iepuraşi. De mică îi îngrijesc. Am învăţat pe internet ce vaccinuri să administrez, cum se îndeplineşte procedura”, spune dânsa.",
    "metadata": {
      "original_file": "Unghiul_0270.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0159.html"
    }
  },
  {
    "title": "Foto / Elevi și profesori din Cahul și Ungheni au creat proiecte „STEAM” cu ajutorul inteligenței artificiale generative",
    "content": "Circa 400 de elevi și 100 de profesori din Cahul și Ungheni au creat proiecte „STEAM” cu ajutorul inteligenței artificiale generative. Cu suportul Uniunii Europene, a fost lansat un curs digital dedicat fortificării cunoștințelor cadrelor didactice în utilizarea Inteligenței Artificiale Generativă, implementat de UNICEF, transmite IPN.\n\nUnul dintre proiectele STEAM este „EcoRevista Agro-Tur Sculeni”, dezvoltat de Liceul Teoretic Sculeni din satul Sculeni care și-a propus să educe elevii din clasa a VIII-a cu privire la importanța agroturismului în dezvoltarea durabilă a comunității locale, explorând conceptele și practicile agroturismului printr-o abordare „STEAM”.\n\nUn alt proiect STEAM este „Plantăm copaci pentru viitor” realizat de Liceul Teoretic „Elada” din satul Măcărești, raionul Ungheni care a abordat problema degradării calității aerului în localitate.\n\nÎn total din raionul Ungheni au participat 7 instituții de învățământ cum ar fi: Gimnaziul „Ion Vatamanu” din Pîrlița, Liceele Teoretice „Gheorghe Asachi”, „Mihai Eminescu”, „Ion Creangă” și „Vasile Alecsandri” din municipiul Ungheni, Liceul Teoretic Sculeni din satul Sculeni și Liceul Teoretic „Elada” din satul Măcărești.\n\nGhidați de experți locali și internaționali, profesorii și elevii au dezvoltat proiecte „ STEAM” cu impact asupra societății, utilizând cunoștințele acumulate la discipline precum Matematică, Chimie, Biologie etc. Bunele practici și succese obținute de elevi și profesori pe parcursul implementării proiectelor „STEAM” au fost publicate într-o carte.\n\nIrina Gîncu, ofițer programe de educație UNICEF Moldova, consideră că participarea elevilor și profesorilor în aceste proiecte „STEAM” este un exemplu cum educația poate deveni un catalizator al schimbării pozitive în comunitate.\n\nTotodată, în cadrul evenimentului de totalizare a proiectului, a fost lansat un nou curs digital dedicat cadrelor didactice din Moldova. Cursul „Inteligența Artificială Generativă în educația STEAM și centrarea pe elev” urmărește formarea profesorilor în adoptarea unor metode inovatoare de predare și învățare prin intermediul tehnologiilor digitale, inclusiv Inteligența Artificială Generativă, pentru a crește interesul elevilor față de învățare.\n\nProiectul „Consolidarea practicilor inovative de predare-învățare centrate pe elev în școlile din regiunile cheie: Ungheni și Cahul prin utilizarea tehnologiilor digitale și proiectelor STEAM”, finanțat de Uniunea Europeană și implementat de UNICEF, a fost dezvoltat sub egida Ministerului Educației și Cercetării, în cadrul programului EU4Moldova: Regiuni-cheie. Activitățile proiectului sunt realizate în parteneriat cu Asociația Națională a Companiilor TIC (ATIC), în perioada 15 septembrie 2023 – 30 iunie 2024.",
    "metadata": {
      "original_file": "Expresul_Ungheni_0125.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0509.html"
    }
  },
  {
    "title": "O fată din raionul Ungheni este dispărută de 3 zile. Polițiștii cer ajutorul cetățenilor",
    "content": "Atenție‼️Polițiștii din Ungheni s-au mobilizat și, de 3 zile, întreprind măsuri complexe de căutare a unei fete.\n\nFata de 14 ani este domiciliată în satul Pîrlița din raionul Ungheni și a dispărut la 23 septembrie curent, părăsind instituția de învățământ unde studiază, deplasându-se într-o direcție necunoscută.\n\nPersoanele care dispun de informaţii despre locul aflării acesteia sunt rugate să apeleze Poliția la 112 sau 060 36 37 55.",
    "metadata": {
      "original_file": "Expresul_Ungheni_0060.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0362.html"
    }
  },
  {
    "title": "Democrația a rezistat!",
    "content": "Voi reveni la cele scrise anterior cu referire la partidele politice din RM și suportul lor social. În temei se erodează imaginea lor în perioada și după aflarea lor la guvernare. De ce? Pentru că în spectrul politic și social predomină vectorul Est și Vest. Ne-a demonstrat recenta campanie electorală pentru prezidențiale. A fost o luptă, de o parte democrația, pe de altă parte cea estică cu banii, șantaj și propagandă cu tentă manipulatorie. Ne-am lovit de un asalt asupra democrației din Moldova prin Erevan, Istanbul, Minsk etc. În ziua alegerilor moldovenii au fost cuprinși de o mare dragoste de Moldova (De ce nu? Transport gratuit, hrană). Însă cei manipulați, nu s-au gândit deloc la ziua de mâine a copiilor și nepoților lor. Luați aminte D. Cantemir a fost apreciat de Occident și niciodată de Moscova, atras de mrejele ei.",
    "metadata": {
      "original_file": "Unghiul_0227.html"
    }
  },
  {
    "title": "La Boghenii Vechi a fost depistată o bombă din perioada celui de-al doilea război mondial",
    "content": "Pe data de 29 martie, la Boghenii Vechi a fost depistată o bombă de aruncător de tip german, calibru 81 mm. Obiectul periculos a fost găsit de către un localnic, în propria-i gospodărie în timp ce efectua lucrări agricole de primăvară. Imediat, la fața locului a intervenit echipa de geniști militari ai Batalionului de Geniu ,,Codru’’. Aceștia au depistat că bomba data din perioada celui de-al doilea război mondial, aceasta fiind transportată și neutralizată în condiții de maximă siguranță.\n\nPotrivit unui comunicat de presă, emis de Ministerul Apărării, pe parcursul lunii martie, geniștii Armatei Naționale au executat 11 misiuni de deminare. În urma acestora au fost depistate și nimicite 11 obiecte explozive în raioanele: Bălți, Anenii Noi, Căușeni, Criuleni, Leova, Orhei, Hîncești și respectiv, Ungheni. Toate obiectele explozive datau din perioada celui de-al doilea război mondial și au fost distruse în condiţii de maximă securitate.\n\nDe la începutul anului, au fost îndeplinite 21 de misiuni de deminare, în urma cărora au fost nimicite 31 de obiecte explozive, de diferite tipuri și patru cartușe.\n\nReieşind din faptul că majoritatea obiectelor explozive sunt depistate în timpul lucrărilor agricole de primăvară, geniștii militari atenționează:\n• NU atingeți muniţiile cu mâna sau cu alte obiecte;\n• NU loviți sau mişcați muniţiile găsite în pământ sau la suprafaţă;",
    "metadata": {
      "original_file": "Expresul_Ungheni_0172.html"
    }
  },
  {
    "title": "Autoritățile publice locale din Ungheni sunt pregătite pentru sezonul de iarnă",
    "content": "Au mai rămas două săptămâni până când iarna își va intra în drepturi din punct de vedere calendaristic. „Lucrurile trebuie să fie bine organizate, ca, în caz de necesitate sau stare de urgență, să se ajungă peste tot în timp util”, a declarat primarul Vitalie Vrabie cu referire la pregătirea instituțiilor publice, întreprinderilor municipale și agenților economici pentru perioada rece a anului, scriu reprezentanții Primăriei municipiul Ungheni.\n\nLa finele săptămânii trecute, dânsul a convocat conducătorii întreprinderilor municipale, pentru a pune în discuție subiectul respectiv.\n\nLa momentul de față, sunt puse la punct planurile de intervenție pentru fiecare serviciu în parte, este pregătită tehnica din dotare, echipamentele de deszăpezire; în stoc sunt 150 tone de material antiderapant, urmând să fie achiziționate alte 50 de tone. Muncitorii sunt asigurați cu haine de iarnă.\n\nConform calculelor specialiștilor, cu toată tehnica din dotare de la momentul actual, în caz de ninsori abundente, absolut toate străzile și căile de acces din oraș pot fi curățate în timp de 12 ore. Urmează să fie achiziționate alte câteva utilaje, ca să se poată interveni mult mai operativ și eficient.\n\nTotodată, primarul a atenționat că, în cazuri excepționale, ar trebui să se implice și cetățenii, să dea dovadă de activism și responsabilitate. Fiecare om trebuie să conștientizeze faptul că este parte a societății și că trebuie să contribuie cu ce poate, pentru ca orașul să fie curat și amenajat.",
    "metadata": {
      "original_file": "Expresul_Ungheni_0037.html"
    }
  },
  {
    "title": "Tinerii și tinerele din Ungheni au abordat fenomenul violenței în bază de gen",
    "content": "20 de tinere și tineri din raionul Ungheni au participat la o discuție publică privind rolurile sociale ale femeilor și a bărbaților. Totodată ai fost dezbătute diverse stereotipuri legate de violență în bază de gen prin diverse jocuri dinamice.\n\n„Eu sunt de părere că șansele dintre un bărbat și o femeie ar trebui să fie egale, deoarece atunci când există stima și respectul reciproc se pot rezolva multe neînțelegeri, care pot apărea pe fundalul stereotipurilor în bază de gen. În așa mod, s-ar aplana multe conflicte generate de situații de violență asupra fetelor, sau a abuzului sexual”, și-a exprimat punctul ei de vedere, Marinela Caduc, una dintre participante.\n\nIar Eugen Cebanu consideră că părinții și profesorii ar trebui să acorde o atenție sporită acestui fenomen și să se implice cât mai activ în viața fetelor și a băieților pentru a informa și a preveni violența în bază de gen. „Eu consider că, într-o societate în care se promovează anumite valori umane, cum ar fi respectul, adevărul, încrederea, nu ar trebui să fie această discriminare în bază de gen, precum că femeia este limitată în a face anumite lucruri, pe când bărbatul este superior ei. De regulă, de aici apare și violența asupra copiilor, cât și a celor în bază de gen. Totul pornește de la niște stereotipuri care, cu părere de rău, provoacă suferință”, spune Eugen Cebanu.\n\nLa final, participanții au ajuns la concluzia că ar trebui să existe un echilibru, atât în deciziile, cât și în responsabilitățile, dar și oportunitățile pe care le au atât femeile, cât și bărbații, pentru a combate și a elimina violența în bază de gen.\n\nDe menționat că, activitatea a avut loc în cadrul Campaniei „Împreună împotriva violenței asupra fetelor și femeilor!”, inițiată de Expresul cu scopul de a contribui la reducerea numărului de cazuri de violență împotriva fetelor și femeilor.",
    "metadata": {
      "original_file": "Expresul_Ungheni_0410.html"
    }
  },
  {
    "title": "La ceas aniversar. Gimnaziul „Ion Vatamanu” din Pîrlița a sărbătorit 40 de ani de activitate",
    "content": "Gimnaziul „Ion Vatamanu” din satul Pîrlița a sărbătorit, la sfârșit de octombrie, împlinirea a 40 de ani de la înființare.Timp de patru decenii, gimnaziul a fost un pilon al educației, ani în care au fost depășite provocări și au fost atinse numeroase succese în formarea generațiilor de elevi. Atmosfera de sărbătoare a fost creată de elevii talentați din instituție, care au oferit celor prezenți emoții și voie bună, fiind răsplătiți cu aplauze și cuvinte de laudă.\n\nEvenimentul aniversar a adunat profesori, elevi, absolvenți și reprezentanți ai Direcției Educație Ungheni, care au depănat amintiri și au vorbit despre realizările școlii. Printre momentele importante s-au numărat prezentările proiectelor implementate de-a lungul timpului, participările la concursuri și alte activități care au contribuit la dezvoltarea gimnaziului.\n\n„Sărbătorim un eveniment de referință în istoria școlii noastre – 40 de ani de excelență educațională, de dedicație și de progres. De-a lungul acestor ani, școala noastră a crescut și s-a transformat. A devenit un loc în care tradiția și educația se împletesc armonios. Succesul pe care îl sărbătorim este rezultatul muncii neobosite a profesorilor, implicării elevilor și sprijinului constant al părinților și al comunității. Fiecare a contribuit la construirea acestui loc special, unde valorile, cunoștințele și creativitatea sunt cultivate cu grijă”, a menționat Nelea Melnic, directoarea gimnaziului.\n\nLa eveniment a fost prezentă și Iulia Pancu, șefa interimară a Direcției Educație Ungheni, care a subliniat importanța implicării tuturor celor care au contribuit la succesul gimnaziului: „Acest jubileu întruchipează în sine timp, oameni și rezultate. Prin conjugarea eforturilor tuturor celor care au pășit pragul acestei instituții, s-au obținut rezultate frumoase. Acești 40 de ani nu sunt puțini – sunt ani de muncă, în care copii sârguincioși, părinți responsabili și profesori devotați au făcut posibil succesul pe care îl celebrăm astăzi. Desigur, ne dorim ca această instituție să prospere în continuare”.\n\nPrintre cei care și-au dedicat cariera gimnaziului se numără și profesoara Nina Burlacu, care a fost și directoare timp de 16 ani. Cu emoție, ea și-a amintit de primele zile ale școlii: „În anul în care s-a dat în exploatare această instituție, noi, colectivul, am lucrat cot la cot cu părinții, pregătind școala pentru primii elevi. Am avut, într-adevăr, rezultate, pentru că am format în toți acești ani un colectiv unit, perseverent, creativ și responsabil. De-a lungul anilor, fiecare realizare a fost una frumoasă, iar școala a crescut odată cu noi toți. Vreau să menționez că jumătate din cei 21 de profesori care activează în această instituție sunt absolvenții acestei instituții”.\n\nJubileul de 40 de ani al gimnaziului „Ion Vatamanu” este o celebrare a tradiției, a dedicării și a progresului, un eveniment care reamintește întregii localități importanța educației și a valorilor transmise generațiilor viitoare.\n\nLa moment, în instituție activează 21 de cadre didactice și învață 266 de elevi.",
    "metadata": {
      "original_file": "Expresul_Ungheni_0040.html"
    }
  },
  {
    "title": "Izvorul Bacchus: o lecție despre dorința de schimbare și importanța păstrării sursei de apă potabilă",
    "content": "20 de ani, două decenii de lupte, luni, ani și mii de zile de ocări și of-uri, articole în presă și postări pe Facebook au fost necesare pentru a mișca carul din loc. Ani în care schimbarea părea imposibilă, dar, în cele din urmă, am descoperit că nu trebuia mult, doar dorința de a schimba lucrurile. Nu a fost necesar să vină finanțatori străini (e bine că vin și că-i avem, dar uneori trebuie să ne descurcăm și cu propriile forțe), ci doar voința de a schimba. \n\n Acest lucru a fost demonstrat recent prin reabilitarea izvorului de pe traseul național Ungheni-Chișinău, din apropierea satului Romanovca. Când am văzut cum a fost amenajată această zonă, mi-am dat seama că scuza „nu putem pentru că nu avem” nu mai este valabilă. Izvorul, care fusese lăsat în paragină de ani de zile, a fost reabilitat, dovedind că se poate face mult cu puțin, dacă există voință.\n\nAceastă reabilitare nu doar că a transformat o zonă neglijată într-un loc de atracție și relaxare, dar a adus în atenție și importanța păstrării surselor de apă potabilă. Într-o lume în care resursele naturale sunt din ce în ce mai amenințate, păstrarea și protejarea izvoarelor este vitală. Apă potabilă este sau resursă esențială pentru viață și această responsabilitatea noastră să o protejăm.\n\nIzvorul de la Romanovca, acum dotat cu o pompă mecanică și acoperit pentru a menține apa curată, este un exemplu de cum se poate transforma un loc neglijat într-un spațiu util și frumos. Mesele și băncile instalate permit vizitatorilor să se bucure de natură, iar iluminatul pe timp de noapte, asigurat prin panouri solare, aduce un plus.\n\nS-a reabilitat o zonă care era și este în gestiunea unei întreprinderi naționale, care, îmi aduc aminte, atunci când am făcut un material despre acest izvor în 2018, m-a purtat zile întregi cu bombonica până mi s-a spus cine ar trebui să aibă grijă, cum mă pasau de la o întreprindere la alta că nu știau cine ar trebui să facă lucrări de reabilitare a acelei zone. Pasarea responsabilității și lipsa de acțiune erau reglementate. Însă acum, vedem că schimbarea este posibilă. Tot ce a fost necesar a fost o doză de determinare și dorință.\n\nAceastă reușită ne arată că putem și trebuie să păstrăm și să îngrijim sursele de apă potabilă. Fiecare izvor, fiecare fântână contează. Acestea nu sunt doar surse de apă, ci și simboluri ale tradiției și ale legilor noastre cu natura. Protejând aceste resurse, protejăm viitorul nostru și al generației.\n\nÎn concluzie, reabilitarea izvorului de la Romanovca este mai mult decât o simplă amenajare. Este o lecție despre că totul este posibil doar dacă este dorință, importanța dorinței de schimbare și responsabilitatea pe care o avem față de resursele naturale. Este un exemplu de ceea ce putem realiza când ne pasă și când acționăm pentru binele comun. Să luăm această lecție la inimă și să continuăm să ne îngrijim de sursele noastre de apă potabilă, pentru că apa e viață, iar viitorul nostru depinde de ea.",
    "metadata": {
      "original_file": "Unghiul_0196.html"
    }
  },
  {
    "title": "Cursuri suplimentare gratuite de matematică, pentru elevii claselor a IX-a",
    "content": "Peste 6000 de elevi din clasa a IX-a vor avea ore suplimentare gratuite de matematică în perioada de pregătire pentru examenul de absolvire a gimnaziului. Instruirile vor avea durata de 30-40 de ore și se vor desfășura în grupuri mici a câte 3-4 copii. Activitatea va fi implementată de Ministerul Educației și Cercetării, cu suportul Băncii Mondiale în cadrul proiectului „Îmbunătățirea calității educației”, transmite IPN.\n\nDecizia a fost anunțată de Agenția Națională pentru Curriculum și Evaluare în cadrul unei ședințe cu șefii direcțiilor raionale și municipale de învățământ. Participanții au discutat despre organizarea și desfășurarea examenelor naționale de absolvire, sesiunea 2025.\n\nDirectoarea ANCE, Lilia Ivanov, a anunțat că în lunile noiembrie-decembrie agenția va organiza cursuri de formare pentru profesorii care predau în anul curent în clasa a IX-a disciplinele de examene: limba și literatura română, limba și literatura rusă, limba și literatura română pentru alolingvi, matematica, istoria românilor și universală.\n\nTotodată, în anul 2025, examenele naționale de absolvire a gimnaziului se vor desfășura în centre de examene, acestea urmând să fie constituite luând în calcul distanța optimă de deplasare pentru instituțiile arondate, dar și condițiile de care dispune instituția-gazdă pentru a asigura desfășurarea probelor de examen la nivelul corespunzător.\n\nLilia Ivanov a mai anunțat că și în acest an școlar Ministerul Educației și Agenția Națională pentru Curriculum și Evaluare vor organiza, la cererea instituțiilor, testarea națională în învățământul primar pentru disciplina matematica prin aplicarea unui test în format digital. În acest context, direcțiile de învățământ vor propune lista instituțiilor solicitante și numărul de elevi care doresc să facă testarea la calculator.\n\nÎn cadrul ședinței a fost prezentat și proiectul metodologiei de organizare și desfășurare a testărilor tematice, care urmează a fi supus dezbaterilor cu participarea comunității educaționale.",
    "metadata": {
      "original_file": "Unghiul_0483.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0179.html"
    }
  },
  {
    "title": "Un angajat al Postului vamal Sculeni și complicele său au fost reținuți de CNA pentru luare de mită",
    "content": "Un vameș din cadrul Postului vamal Sculeni a fost reținut în după-amiaza zilei de 26 iunie de ofițerii Centrului Național Anticorupție (CNA) și procurorii municipiului Bălți într-un dosar de corupere pasivă. Funcționarul este bănuit că ar fi pretins și acceptat peste 10 mii de euro de la un transportator de colete pentru a asigura trecerea nestingherită a unui lot de marfă de contrabandă prin postul vamal menționat.\n\nUrmărirea penală a început în baza unei autosesizări, în cadrul căreia au fost documentate acțiunile vameșului, dar și ale transportatorului, soldate cu reținerea acestora. Potrivit probelor acumulate, s-a constatat că în urma înțelegerii prealabile între vameș și transportator a fost asigurată introducerea prin contrabandă a unui lot de marfă contra unei mite de peste 10 mii de euro.\n\nAstfel, la data de 26 iunie, ofițerii CNA, sub conducerea procesuală a procurorilor Procuraturii mun. Bălți, l-au reținut în flagrant pe angajatul Postului vamal Sculeni imediat după primirea sumei de peste 10 mii de euro. De asemenea, în cadrul acțiunilor de urmărire penală a fost reținut și complicele vameșului. Ambele persoane sunt plasate în izolator pentru 72 de ore.\n\nÎn urma perchezițiilor, au fost ridicate mai multe mijloace financiare, telefoane mobile, un automobil și marfa introdusă prin contrabandă. Acțiunile de urmărire penală în acest caz sunt în desfășurare și au loc în cadrul unei cauze pornite în temeiul art. 324 Cod penal – coruperea pasivă.\n\nAmintim că orice persoană se prezumă a fi nevinovată până la pronunțarea unei decizii definitive și irevocabile de judecat",
    "metadata": {
      "original_file": "Expresul_Ungheni_0105.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0529.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0600.html"
    }
  },
  {
    "title": "Noi oportunități de educație financiară pentru tinerii din Ungheni",
    "content": "În municipiul Ungheni va fi deschis, în acest an, un hub al antreprenoriatului – IDEA HUB. Este vorba de un spațiu prietenos pentru tinerii interesați de educația financiară, de orientarea în carieră, participarea civică etc., în cadrul Proiectului „Huburi antreprenoriale pentru pace”, implementat de UNICEF Moldova și UK Aid, în parteneriat cu Centrul de Instruiri și Resurse „Pro Bono”.\n\nHub-ul va fi amenajat și dotat cu echipamentul necesar, cu mobilier, cu tot de ce e nevoie pentru ca tinerii să se simtă bine aici. \n\n Deja au început activitățile de informare despre serviciile și programele ce urmează să fie implementate de hub. La Ungheni, reprezentanți ai Centrului „Pro Bono” au discutat cu elevi din liceele „Mihai Eminescu”, „Vasile Alecsandri”, „Gheorghe Asachi” despre antreprenoriat, orientare în carieră și importanța acestora în rândul tinerilor. A fost lansată și pagina de Facebook IDEA HUB Ungheni, unde cei interesați vor găsi toate informațiile despre acest hub.\n\nDe notat că, pe lângă Ungheni, hab-uri ale antreprenoriatului vor fi deschise la Varnița, Căușeni și Chișinău.",
    "metadata": {
      "original_file": "Expresul_Ungheni_0386.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0250.html"
    }
  },
  {
    "title": "Infrastructura postului vamal Sculeni va fi modernizată",
    "content": "Comisia pentru Situații Excepționale (CSE) a Republicii Moldova a decis alocarea, din fondul de rezervă al Guvernului, a circa 23 de milioane de lei pentru modernizarea infrastructurii postului vamal Sculeni, raionul Ungheni.\n\nConform dispoziției din 24 mai, decizia a fost luată în contextul inițiativei „EU Solidarity Lanes” pentru implementarea în termen a proiectului „Reabilitarea şi modernizarea birourilor vamale de frontieră de pe granița România-Moldova, respectiv posturile vamale Albița- Leuşeni, Sculeni-Sculeni și Giurgiuleşti-Giurgiulești”, pentru onorarea angajamentelor asumate de Republica Moldova, prin intermediul \n\n Serviciului Vamal.\n\nAcest proiect de infrastructură mare este implementat de Autoritatea Vamală Română (în calitate de beneficiar lider), în parteneriat cu Serviciul Vamal al Republicii Moldova și reprezintă unul din proiectele majore de investiții de importanță strategică pentru dezvoltarea zonei de frontieră între statele partenere.\n\nProiectul este finanțat de Uniunea Europeană în cadrul Programului Operațional Comun România-Republica Moldova 2014-2020 prin Instrumentul European de Vecinătate.\n\nObiectivul general al proiectului vizează modernizarea birourilor vamale Albița, Sculeni și Giurgiulești de pe teritoriul României și a birourilor vamale Leușeni, Sculeni și Giurgiulești de pe teritoriul R. Moldova și îmbunătățirea condițiilor de efectuare a controlului vamal conform cerințelor internaționale, prin:\n• dotarea cu echipament specializat de control vamal și sisteme de monitorizare și supraveghere pentru crearea de condiții tehnice optime de derulare a procedurilor de control vamal;\n• reabilitarea clădirilor din punctele de trecere a frontierei și dotarea cu facilitățile necesare în scopul îmbunătățirii condițiilor de lucru pentru lucrătorii vamali implicați în activitățile de control vamal;\n• modernizarea și extinderea rețelei de infrastructură rutieră și de control din punctele de trecere a frontierei în vederea îmbunătățirii capacității de trecere a frontierei;\n• organizarea de instruiri privind utilizarea noilor echipamente în procesul efectuării controlului vamal, în scopul fluidizării traficului de mărfuri și persoane și combaterii criminalității organizate transfrontaliere.\n\nBugetul total al proiectului este de 10 000 000 de euro, din care 6 428 000 de euro reprezintă valoarea totală a grantului (64,28% din bugetul proiectului), restul reprezentând contribuția proprie a guvernelor celor două state partenere. Bugetul total aferent beneficiarilor români ai proiectului este de 5 000 000 de euro, din care contribuția proprie a Guvernului României reprezintă 1 786 000 de euro. Respectiv, bugetul total aferent părții moldovenești este de 5 000 000 de euro, din care contribuția proprie a Guvernului Republicii Moldova reprezintă 1 786 000 de euro.\n\nDurata prevăzută pentru implementarea proiectului, inițial pentru de 36 luni în intervalul iunie 2019 – iunie 2022, a fost extinsă până la sfârșitul anului 2023, „ca urmare a întârzierilor generate de situația pandemică și conflictul armat din Ucraina”, potrivit unui comunicat al Serviciului Vamal.",
    "metadata": {
      "original_file": "Expresul_Ungheni_0369.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0315.html"
    }
  },
  {
    "title": "Clusterul Turistic „Dealurile Măgurii” din regiunea Ungheni are 3 trasee turistice noi",
    "content": "În anul 2024, în cadrul Clusterului Turistic „Dealurile Măgurii” din regiunea Ungheni au fost create 3 trasee turistice noi, care vor contribui la promovarea atracțiilor locale și a facilita explorarea de către turiști.\n\nTraseele turistice: „Pe meleagurile Movilei Măgura”, „Bucovina basarabeană” și „De la Prut la Movila Măgura” au fost elaborate de clusterul turistic „Dealurile Măgurii”, în colaborare cu Asociația de Dezvoltare a Turismului în Moldova. Traseele au fost create în cadrul programului „EU4Moldova: Regiuni-cheie”, finanțat de Uniunea Europeană și implementat de PNUD și UNICEF.\n\nÎn întreaga regiune au fost instalate 55 de indicatoare rutiere , care nu doar că îmbunătățesc orientarea vizitatorilor, dar și contribuie la promovarea atracțiilor turistice locale. De asemenea, au fost instalate 7 panouri informative, oferind turiștilor detalii despre punctele de interes și facilitățile disponibile. Membrii clusterului au creat 7 noi locuri de muncă, inclusiv pentru femei, contribuind la reducerea șomajului și la îmbunătățirea nivelului de trai pentru familiile implicate. Totodată, clusterul a dezvoltat noi produse și servicii turistice, inclusiv plimbări cu biciclete, apiterapie, karaoke și antrenamente fitness, toate menite să atragă turiștii. A fost elaborat Site-ul Clusterului și pagina de Facebook pentru a promova activitățile membrilor clusterului.\n\nTraseul turistic „De la Prut la Movila Măgura” include 36 de obiective turistice, cu o lungime totală a rutei de 118 km. Traseul pornește din satul Sculeni și continuă prin Gherman și Alexeevca, trecând prin Rădenii Vechi și Rezervația științifică „Plaiul Fagului”. Oferă oportunitatea de a vizita Biserica „Sfânta Treime” din 1890, Muzeul satului, fabrica „Dulce plai” și semnul comemorativ al principelui G. A. Potiomkin de Taurida. Traseul se încheie cu vizite la pensiunea „Ferma Vilador” din Slobozia-Măgura, Crama Mircești pentru degustări de vinuri și obiective culturale și istorice în satul Măgurele și Mircești.\n\nCel de-al doilea traseu, intitulat „Pe meleagurile Movilei Măgura”, are o lungime de 65 km și o durată de 8-9 ore. Acesta oferă o experiență diversificată, incluzând degustări de ceaiuri din plante medicinale locale și vizite la pensiunea „Ferma Vilador” din satul Slobozia-Măgura, raionul Sângerei, care oferă cazare, masă și agrement. Pe parcurs, turiștii pot explora Movila Măgura și satul Slobozia-Măgura, unde se află Biserica „Sfânta Treime”. În satul Măgurele se pot vizita casa părintească a umoristului Efim Tarlapan, Dealul Țiglău cu cele trei cruci, Muzeul satului și Biserica „Sfinții Mihail și Gavriil”.\n\nLa Mircești se găsesc locuri cu încărcătură istorică precum Casa prisăcarului Samson Hurghiș, școala construită în 1930 și pristolul bisericii de lemn „Sfântul Arhanghel Mihail”. Traseul include și o vizită la Mănăstirea „Sfântul Proroc Ilie Tesviteanul” și Crama Mircești, unde se organizează degustări de vinuri. Totodată, Pensiunea „Ferma Vilador” și Crama Mircești, parte din Clusterul turistic „Dealurile Măgurii”, oferă servicii pentru oaspeți, iar pensiunea „Ferma Vilador” funcționează și ca centru de informare turistică.\n\nCel de-al treilea traseu numit „Bucovina basarabeană” are o lungime de 50 km și se parcurge parțial pietonal. Traseul începe de la intersecția Bahmut și continuă spre Rezervația științifică „Plaiul Fagului”, situată la 4 km distanță. Următorul obiectiv este localitatea Rădenii Vechi, aflată la 5,6 km, unde se pot vizita Biserica „Sfânta Treime”, Muzeul satului găzduit în Casa de cultură, Fabrica „Dulce Plai” și Semnul comemorativ al principelui G. A. Potiomkin de Taurida. La o distanță de 25 km se află satul Pîrlița, care oferă un traseu local cu atracții precum Muzeul satului, Biserica „Sfântul Ioan Botezătorul”, locul fostei biserici din lemn „Sfântul Ioan Botezătorul”, ruinele conacului familiei Carastachi-Buharin, o porțiune de stradă cu pavaj vechi, fosta școală primară și Muzeul tehnicii agricole. Traseul se încheie la Pensiunea „Plopii fără Soț”, situată la 8 km distanță.\n\nFiecare traseu valorifică locația avantajoasă a regiunii și scoate în evidență peisajele și biodiversitatea unică, alături de atracții turistice precum rezervații naturale, movile emblematice și tradiții locale autentice. Traseele sunt gândite să satisfacă diverse preferințe, având o durată variabilă, de la excursii de cinci ore până la itinerarii de două zile, care includ popasuri și activități diverse, precum drumeții, vizite la obiective culturale și degustări de produse locale, potrivit PNUD.\n\n„Aceste trasee au o valoare importantă pentru trecutul și prezentul regiunii, deoarece ele îmbină tezaurul autentic local și reprezintă noi puncte de atracție turistică. Traseele turistice elaborate aduc diversitate în oferta turistică a regiunii și valorifică resursele turistice naturale şi antropice din regiunea Ungheni”, estimează Viorel Prisăcari, managerul clusterului turistic „Dealurile Măgurii”.\n\nClusterul turistic „Dealurile Măgurii” este unul dintre cele opt clustere susținute de programul Națiunilor Unite pentru Dezvoltare (PNUD) prin intermediul programului „EU4Moldova: Regiuni-cheie”, finanțat de Uniunea Europeană. Clusterul a beneficiat de un sprijin financiar în valoare de 100.000 de euro, utilizat pentru dezvoltarea infrastructurii turistice, promovare și susținerea antreprenorilor locali implicați în turism.\n\nNoile trasee turistice au fost elaborate în anul 2024 și vin să completeze oferta turistică a Ungheniului, care din 2021 are propriul brand, menit să consolideze competitivitatea regiunii în multiple domenii, inclusiv turism, investiții, atragere a afacerilor, exporturi, promovare externă și atragere a capitalului uman.\n\nPrin proiectele sale, PNUD a susținut dezvoltarea a alte 25 de trasee turistice.",
    "metadata": {
      "original_file": "Expresul_Ungheni_0017.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0591.html"
    }
  },
  {
    "title": "Ziua Bibliotecarului a fost marcată într-un mod deosebit la Ungheni",
    "content": "Anual, pe 23 aprilie, este marcată Ziua Bibliotecarului și Ziua mondială a cărții și a dreptului de autor. Cu această ocazie, la Biblioteca publică raională „Dimitrie Cantemir” din Ungheni a avut loc un eveniment special dedicat bibliotecarilor din raion.\n\nÎn prima parte a evenimentului, bibliotecarele au participat la Conferința profesională „Rolul Bibliotecilor în Dezvoltarea Competențelor Europene”, unde au fost puse în discuție teme precum: biblioteca pentru copii în alfabetizarea tinerii generații, competențe multilingve și digitale în societate, competențele unui formator –bibliotecar european dar și altele. Tot atunci a avut loc și premierea bibliotecarelor cu diplome din partea Secției Cultură și Tursim, dar și a Consiliului raional Ungheni.\n\nCu un mesaj de felicitare a venit Nadejda Mihai, șefa Bibliotecii publice raionale „Dimitrie Cantemir”, care le-a urat succese pe plan profesional și proiecte cât mai multe.\n\nUlterior s-a desfășurat Gala premiilor „Ex Libris”, ajunsă la cea de-a XII-a ediție. Biblioteca publică raională „Dimitrie Cantemir” și-a desemnat cei mai buni promotori, susținători și parteneri. Așadar, 12 persoane din diverse domenii precum cultură, învățământ, mass-media și desigur bibliotecari s-au ales cu testimoniu, dar și cu un premiu special.\n\n„Aș vrea să vin cu un mesaj de felicitare în adresa tuturor bibliotecarilor, dar în special celor din comuna Negurenii Vechi, deoarece sunt receptive, se implică în diverse activități. Astfel, având sprijin și inițiative, poți să faci la nivel de comunitate diverse activități interesante pentru cei care apreciază și prețuiesc munca bibliotecarilor”, a spus Galina Uscatu, primara comunei Negurenii Vechi, care a primit premiul Ex Libris pentru cel mai bun fondator și susținător al bibliotecilor din comună.\n\nUna dintre cele mai fidele partenere a bibliotecii a fost desemnată, Daniela Busuioc, profesoară la Școala de Arte Plastice „Raisa Cojocaru”, pentru participarea și implicarea în programul „Primăvara Speranței”. „Pentru mine este o bucurie, să mă aflu astăzi aici alături de cei care promovează adevăratele valori: cartea, cultura și înțelepciunea. Totodată vreau să menționez că Școala de Arte Plastice are o colaborare foarte frumoasă cu biblioteca raională, împreună am realizat expoziții cu diverse tematici, concursuri și evenimente culturale”, a spus Daniela Busuioc.\n\nPe parcursul zilei, bibliotecarii au avut parte și de surprize. Cu un mesaj de felicitare și o floare, au venit picii de la grădinița „Guguță” din municipiul Ungheni, dar și elevii de la Liceul „Mihai Eminescu” au venit cu o surpriză muzicală. Toți cei prezenți au avut ocazia să asculte Formația Folclorică „Drăgaica” de la Casa Raională de Cultură din Pîrlița.\n\nEvenimentul a culminat cu o întâlnire de suflet cu poetul Constantin Dragomir.",
    "metadata": {
      "original_file": "Expresul_Ungheni_0152.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0084.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0207.html"
    }
  },
  {
    "title": "La Spitalul raional Ungheni va activa un centru pentru pacienții care au suferit de accident vascular cerebral",
    "content": "La Spitalul raional Ungheni va activa un centru primar pentru pacienții care au suferit de accident vascular cerebral (AVC). Acest centru va asigura metode de diagnostică și de tratament pentru pacienți.\n\nÎn total în Repupublica Moldova sunt create 11 centre primare de AVC. Centrele vor fi activate prin ordin de ministrul și imediat, la pregătirea lor deplină, vor prelua pacienți. Actualmente, în multe centre se desfășoară lucrări de reparație și sunt instalate aparataje medicale, transmite IPN.\n\nAstfel de centre primare de AVC sunt create în spitalul clinic Bălți, spitalul clinic municipal „Sfânta Treime”, spitalele raionale Edineț, Soroca, Floreși, Orhei, Ungheni, Hâncești, Căușeni, Cahul și Comrat. De asemenea, este creat Centrul multidisciplinar în cadrul Institutului de Neurologie și Neurochirurgie „Diomid Gherman” și Centrul comprehensiv de AVC în cadrul Institutului de Medicină Urgentă care va organiza coordonarea activității medicale de urgență a tuturor pacienților cu AVC. Acestea vor servi ca instituții de referință pentru transferul pacienților gravi.\n\n”În Moldova mortalitatea provocată de accidentul vascular cerebral (AVC) este de trei-patru ori mai mare decât în statele UE. În țară AVC se dezvoltă anual la mai mult de 12 mii de oameni, dintre care aproximativ 35% mor în perioada acută a bolii”. Despre aceasta a menționat Ala Nemerenco, ministru al sănătății, la o conferință de presă privind organizarea serviciului național de asistență medicală în cazul accidentelor vasculare cerebrale.",
    "metadata": {
      "original_file": "Expresul_Ungheni_0294.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0342.html"
    }
  },
  {
    "title": "Tot ce trebuie să cunoști despre testament",
    "content": "Mai mulți cititori ai ziarului „Unghiul” ne-au rugat să publicăm o serie de materiale referitoare la actele de moștenire. Din această ediție Valentina Ciorba, Notar, Magistru în Drept, ne va spune tot ce ține de testament.\n\nCodul Civil al Republicii Moldova reglementează două tipuri de moșteniri: \n\n — moștenirea testamentară; moștenirea legală.\n\nProcedura succesorală testamentară se desfășoară în baza testamentului întocmit de titularul dreptului de proprietate sau a altor drepturi reale.\n\nTestamentul este un act unilateral, personal și revocabil prin care o persoană, testatorul dispune de patrimoniul său pentru timpul când acesta nu va fi în viață. La perfectarea testamentului participă și asistă doar testatorul, cu mici excepții, persoanele în favoarea cărora este întocmit testamentul nu au dreptul să asiste. Testamentul nu poate fi perfectat în baza unui mandat, iar odată întocmit testamentul poate fi oricând modificat sau revocat de către testator. Revocarea se face prin întocmirea unui nou testament. Testamentul poate fi deasemenea revocat prin distrugerea de către testator a testamentului, cu intenția de a-l revoca.\n\nLegislația Republicii Moldova prevede următoarele forme de testamente: \n\n 1) testamentul ordinar; \n\n 2) testamentul privilegiat. Testamentul ordinar poate fi: olograf sau autentic.\n\nTestamentul olograf este obligatoriu scris personal de către testator, datat și semnat de acesta. Semnătura va conține prenumele și numele de familie ale testatorului. Persoana care nu știe să citească nu poate întocmi un testament olograf. Acest testament trebuie să fie luat la păstrare de către un notar competent la cererea testatorului, iar acestuia i se eliberează o dovadă de depunere. La decesul testatorului, notarul stabilește termenul pentru deschiderea testamentului olograf. La deschidere sunt chemați moștenitorii legali, testamentari precum și alte persoane care au interes legitim. La deschiderea testamentului toți cei prezenți trebuie să aibă un act de identitate, actele ce atestă gradul de rudenie pentru moștenitorii legali și actele de justificare a interesului legitim pentru cei prezenți cu un interes legitim. Testamentul olograf se deschide de către notarul la care se desfășoară procedura succesorală și se depune în dosarul succesoral. Momentul deschiderii testamentului olograf se fixează într-un proces-verbal în care se menționează starea în care acesta se găsește.\n\nTestamentul privilegiat se întocmește în situații speciale sau în situații de urgență când există temeri că testatorul va deceda înainte de a putea întocmi testamentul în fața notarului.\n\nCa testament întocmit în situații speciale se consideră și testamentul autentificat de către secretarul consiliului local în condițiile legii. Autentificarea testamentelor privilegiate în situații speciale se face în prezența a 2 martori. La întocmirea lui se aplică regulile testamentului autentic. Textul scris trebuie semnat și de către martori. Temerea că întocmirea testamentului în fața unui notar nu va mai fi posibilă, trebuie menționată în testament.\n\nPersoanele care se află într-un pericol iminent, fiind evident că nu este posibilă întocmirea unui testament autentic, poate testa prin declarații verbale în prezența a 3 martori. Acest fapt trebuie menționat într-un înscris în limba înțeleasă foarte bine de testator și de martori. \n\n Testamentele autentificate de alte persoane abilitate prin lege, se transmit pentru păstrare notarului în al cărui teritoriu de activitate se află sediul persoanelor care au autentificat testamentul. Persoanele care au în posesie un testament care nu a fost depus spre păstrare, este obligat, neîntârziat, după ce află despre decesul testatorului, să predea testamentul notarului care desfășoară procedura succesorială.\n\nTestamentul este anulabil în măsura în care testatorul a fost dus în eroare cu privire la conținutul manifestării sale de voință sau nu avea, în genere, intenția de a face o manifestare de voință cu un asemenea conținut și se presupune că dacă ar fi cunoscut starea lucrurilor, el nu ar fi făcut o asemenea manifestare de voință. Această regulă se aplică și atunci când manifestarea de voință a fost făcută sub influența presupunerii sau așteptării greșite că anumite circumstanțe se vor întâmpla ori testatorul a fost determinat ilegal la întocmirea testamentului prin violență. După decesul testatorului, testamentul în întregime sau numai o dispoziție testamentară poate fi anulată numai de persoana care va beneficia nemijlocit din anularea dispoziției testamentare.\n\nTermenul de prescripție al acțiunii în anulare este de un an. Acest termen se calculează din momentul când persoana îndreptățită a aflat despre existența temeiurilor de anulabilitate, dar numai mai mult de 3 ani de la data deschiderii moștenirii (la data decesului testatorului). \n\n În procesul desfășurării succesiunii, dispozițiile testamentare se interpretează conform voinței reale a testatorului. În cazul în care conținutul dispozițiilor testamentare permite mai multe interpretări, acestea poate fi interpretate de instanța de judecată.\n\n\n\n Indiferent de conținutul testamentului, moștenitorii rezervatari păstrează dreptul de a moșteni cel puțin 1/2 din cota succesorală ce i s-ar fi cuvenit fiecăruia în caz de moștenire legală (rezerva succesorală). \n\n Sunt moștenitori rezervatari: moștenitorii legali de clasa a I, părinții defunctului, precum și soțul supraviețuitor daca la data decesului testatorului, testatorul avea față de acest moștenitor o obligație de întreținere conform codului familiei. Dacă testamentul nu se referă la întreaga masă succesorală, rezerva succesorală reduce în primul rând cotele succesorale ale moștenitorilor legali nerezervatari, iar în cazul insuficienței acestor cote, rezerva succesorală reduce cotele succesorale ale moștenitorilor testamentar. Cota succesorală a moștenitorului testamentar se transmit prin moștenire.\n\nSuccesorii moștenesc atât activul cât și pasivul masei succesorale. În cazul în care masa succesorală conține obligații neexecutate în timpul vieții de către decedat, moștenitorul are dreptul să depună la notar o listă care conține componența masei succesorale – inventarul masei succesorale.\n\nLa cererea unui creditor al masei succesorale, notarul stabilește un termen pentru întocmirea inventarului. Termenul pentru întocmirea inventarului trebuie să fie cel puțin de o lună și cel mult trei luni. Dacă inventarul nu a fost depus până la expirarea termenului, moștenitorul răspunde nelimitat pentru obligațiile masei succesorale. Dacă moștenitorul este un minor sau un adult în privința căruia s-a instituit o măsură de ocrotire judiciară, notarul notifică autoritatea tutelară privind stabilirea termenului de inventariere.\n\nInventarul trebuie să cuprindă toate bunurile și toate obligațiile care intră în componența masei succesorale existente la momentul decesului proprietarului, fiind descrise în măsura în care aceasta este necesară pentru stabilirea valorilor lui precum și evaluarea bunului respectiv. \n\n Moștenitorul are dreptul să refuze îndeplinirea obligațiilor masei succesorale în decursul primelor 3 luni de la acceptarea moștenirii, dar nu și după data depunerii inventarului.\n\n\n\n Conform noilor reglementări legale a fost exclus termenul de 6 luni stabilit pentru acceptarea succesiunii legale sau testamentare și a fost introdus un nou termen de 3 luni de renunțare a succesiunii. Termenul începe să curgă de la data la care moștenitorul află despre devoluțiune și despre temeiul chemării sale la moștenire. Dacă moștenitorul este chemat la moștenire în baza unei dispoziții testamentare, termenul începe să curgă din momentul când notarul care desfășoară procedura succesorală i-a făcut cunoștință cu dispoziția testamentului. În baza cererii moștenitorului, notarul care desfășoară procedura succesorală, poate prelungi termenul de renunțare sau poate stabili un nou termen de renunțare dacă moștenitorul a omis termenul din motive temeinice, iar ceilalți moștenitori nu sunt contra. În cazul în care nu sunt probe care dovedesc motivele temeinice de prelungire a termenului de renunțare, cererea de prelungire a termenului de renunțare se soluționează de către instanța de judecată.\n\n\n\n Renunțarea la moștenire se face printr-o declarație autentică depusă la notarul care desfășoară procedura succesorală. Declarația poate fi autentificată la oricare notar, dar trebuie să fie prezentată notarului care desfășoară procedura succesorală în termenul de 3 luni de renunțare la succesiune. După depunerea cererii de renunțare la succesiune, moștenitorul nu mai poate accepta succesiunea. Renunțul la succesiune se face necondiționat și fără stabilirea unui termen.\n\nAcceptarea sau renunțare succesiunii nu poate fi limitată doar la o parte din cota succesorală. Acceptarea sau renunțarea la o parte din cota succesorală nu produce efecte juridice. Dreptul de moștenire sau dreptul de a renunța la moștenire se transmite moștenitorilor (transmisie succesorală).\n\n\n\n În termen de 10 ani de la data în care moștenitorul a cunoscut sau trebuia să cunoască împrejurările pe care se întemeiază dreptul său la succesiune, moștenitorul poate cere oricărei persoane care a dobândit bunuri ce intră în componența masei succesorale, în virtutea unui drept de moștenire care nu-i aparține în realitate, restituirea acestui bun.În cazul în care moștenitorul a lăsat masa succesorală în posesia soțului supraviețuitor, acest termen începe să curgă după decesul acestui soț. \n\n La cererea moștenitorilor, notarul care desfășoară procedura succesorală eliberează un certificat de moștenitor care confirmă dreptul moștenitorilor la moștenire și mărimea cotelor succesorale ale fiecărui moștenitor. Lista bunurilor care intră în componența masei succesorale nu se include în certificatul de moștenitor. Certificatul de moștenitor va avea un conținut identic pentru toți moștenitorii.",
    "metadata": {
      "original_file": "Unghiul_0587.html"
    }
  },
  {
    "title": "Echipajul unei ambulanțe din Ungheni a resuscitat cu succes un tânăr care ar fi făcut abuz de droguri",
    "content": "Echipajul unei ambulanțe din Ungheni au resuscitat cu succes un tânăr de 22 de ani, care ar fi făcut abuz de substanțe narcotice. Cazul a avut loc duminică, 26 ianuarie, la ora 02:00.\n\nAmbulanța a fost solicitată într-o localitatea Sculeni din raionul Ungheni, pentru acordarea asistenței medicale urgente unui tânăr care s-ar fi intoxicat cu substanțe narcotice.\n\nÎn timp ce lucrătorii medicali examinau pacientul, acesta a suferit un stop cardio-respirator. Echipajul a inițiat imediat manevrele de resuscitare cardio-respiratorie și cerebrală, solicitând în ajutorul unei echipe de Terapie Intensivă Mobilă. Cele două echipe au efectuat manevrele de salvare soldate cu succes, se spune într-un comunicat al Centrului Național de Asistență Medicală Urgentă Prespitalicească (CNAMUP)\n\nÎn acest sens, CNAMUP atenționează că abuzul de droguri este o realitate dură și trebuie privită cu seriozitate.\n\n„Acest lucru este ilegal și periculos. Substanțele narcotice creează dependență și probleme grave de sănătate. Bateți alarma în cazul în care ați observat că cineva din preajma dumneavoastră se îndreaptă spre o cale greșită!”, este îndemnul CNAMUP.",
    "metadata": {
      "original_file": "Expresul_Ungheni_0001.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0138.html"
    }
  },
  {
    "title": "„Drumul către libertate” de Yeonmi Park – o lectură indispensabilă pentru cei care nu au cunoscut comunismul și dicta",
    "content": "Dacă nu te-ai gândit vreodată la libertate și cum poți s-o obții, ești norocos. Ești, de asemenea, norocos că te-ai născut într-o altă țară decât Coreea de Nord. Dacă ești curajos sau curios să afli lucruri noi despre anumite țări, te îndemn să pornești într-o călătorie imaginară alături de Yeonmi Park, sora și mama ei, în Coreea de Nord, o țară unde la tot pasul te vei întâlni cu neverosimilul. \n\n Dacă crezi, stimate cititor, că în secolul XXI nu mai poate muri nimeni de foame, te înșeli amarnic. În Coreea de Nord, oamenii mor de foame, mai ales în orașele mici și în sate, în timp ce în capitala Phenian este concentrată toată bogăția țării. Aici trăiește „Marele Conducător”. Da, în această țară există foame, încât oamenii ajung să mănânce coajă de copac, plante sau libelule coapte. Cadavrele pe străzi sunt o imagine obișnuită. \n\n Dacă îți faci iluzii despre iluminarea stradală, cu miile de beculețe care ard în toate orașele lumii de-a lungul anului, mai ales în perioada sărbătorilor, să știi că în Coreea de Nord curentul electric este restricționat ore întregi zilnic pe întreg teritoriul țării. \n\n Dacă lumea de astăzi, inclusiv tu, nu-și mai poate imagina viața fără internet, să știi că în Coreea de Nord acesta este inaccesibil aproape în întreaga țară. \n\n Dacă astăzi fiecare al doilea om pleacă în vacanță peste hotare, în Coreea de Nord totul este închis. Nimeni nu poate pleca nicăieri, iar oamenii nu știu nimic despre viața din alte țări. Mai mult, ei sunt convinși că trăiesc în cea mai frumoasă și bogată țară. \n\n Dacă la noi și în majoritatea țărilor îți poți exprima liber opinia despre președintele țării sau despre parlament, acolo oamenii sunt învățați să nu-și exprime niciodată părerile. Lor li se spune că „iubitul Conducător” le poate citi gândurile și îi poate pedepsi pentru ele. \n\n Dacă ai auzit despre lagăre de concentrare doar citind cărți sau vizionând filme, în Coreea de Nord acestea sunt o realitate zilnică pentru cei care „nu gândesc corect”, nu achită impozite sau privesc filme străine de contrabandă. În aceste lagăre, oamenii sunt înfometați, iar experimentele pe oameni vii sunt la ordinea zilei. \n\n Dacă mai crezi că fiecare om își poate alege liber îmbrăcămintea, află că în Coreea de Nord femeile nu au voie să poarte blugi, fiind considerați de proveniență americană. \n\n Dacă aceste interdicții ți-au stârnit curiozitatea sau empatia pentru acest popor, citește și povestește prietenilor tăi despre ororile împotriva umanității relatate de Yeonmi Park în cartea „Drumul către libertate”. Această aventură incredibilă, parcă scoasă dintr-un roman, este de fapt o realitate cutremurătoare care există și astăzi. \n\n Se zvonește că militari nord-coreeni ar fi fost trimiși pe frontul din Ucraina de către statul rus. Deși nu se știe cu siguranță, nu ar fi de mirare. Spălați pe creier și împinși de foame, frig și alte nevoi, aceștia sunt gata de orice.",
    "metadata": {
      "original_file": "Unghiul_0092.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0568.html"
    }
  },
  {
    "title": "De Ziua Europei. Parlamentari din țările Uniunii Europene au vizitat municipiul Ungheni",
    "content": "De Ziua Europei, peste 50 de reprezentanți ai grupurilor de prietenie din parlamentele statelor membre ale Uniunii Europene au vizitat raionul Ungheni. Anume în această regiune, a fost implementat un număr record de proiecte europene, iar o parte din ele au fost vizitate, în acea zi, de oficialii străini, care au fost însoțiți de deputații din Parlamentul Republicii Moldova.\n\nUn eveniment în care s-a discutat despre proiectele implementate în Ungheni a avut loc, în premieră, pe teritoriul Poliției de Frontieră, cu vedere spre Podul „Eiffel”. Pentru început, Vitalie Vrabie, primarul municipiului Ungheni, a făcut o scurtă incursiune din istoria acestui pod. Parlamentarii europeni au avut ocazia să se plimbe pe podul feroviar peste Prut, care conectează Republica Moldova cu România. „Eu într-adevăr cred că, în următorii cinci ani, Republica Moldova va fi în Uniunea Europeană. Totodată, Moldova face pași importanți și cu sprijinul României”, a menționat Kazys Starkavicius, parlamentar din Lituania.\n\nÎn cadrul acestui eveniment, parlamentarii din țările UE veniți la Ungheni, au avut ocazia să viziteze, dar și să se informeze cu privire la proiectele finanțate din bani europeni și implementate cu succes. „Suntem onorați de prezența și vizita oaspeților europeni aici, în Ungheni, la hotar cu Uniunea Europeană. Noi am realizat în ultimii ani foarte multe proiecte cu asistență europeană. Tot ce s-a făcut nou și modern este realizat cu asistența financiară sporită din ultimii ani. În calitate de primar al municipiului și împreună cu colegii mei, vom depune tot efortul ca oamenii să susțină în continuare acest parcurs promițător”, a subliniat Vitalie Vrabie.\n\nDe notat faptul că, doar în ultimii cinci ani, Uniunea Europeană a investit în municipiul Ungheni, prin diverse proiecte, peste 300 de milioane de lei. Banii au fost investiți în mai multe domenii – educație, economie, infrastructură, servicii publice etc. Datorită acestui lucru, municipiul Ungheni s-a modernizat, iar localnicii beneficiază de drumuri reparate, piste pentru bicicliști, iluminat stradal iar Piața Independenței a fost transformată într-o zonă pietonală cu havuz, și multe altele.\n\n„În Ungheni a fost implementat un număr record de proiecte europene. E foarte ușor să știi că nu ești singur în aceste timpuri. Faptul că sunteți alături de noi, ne dă încredere să facem față tuturor provocărilor. Avem nevoie, în continuare, de ajutorul vostru, pentru că locul în care trebuie să fie Moldova este Uniunea Europeană”, a accentuat vicepreședinta Parlamentului, Doina Gherman, în discuție cu parlamentarii din grupurile de prietenie din parlamentele statelor membre ale Uniunii Europene.\n\nDupă eveniment, au fost la Primărie, unde au vizitat Ghișeul Unic, un serviciu inovativ pentru municipiul Ungheni, au admirat caricaturile renumitului caricaturist unghenean, Alexandru Plăcintă și au încheiat ziua cu o plimbare pe „Aleea de castani” care străbate centrul minicipiului Ungheni. „Președinții grupurilor de prietenie din țările UE au rămas impresionați de numărul de proiecte implementate la Ungheni, mai ales că nu e prima oară când menționăm că Ungheniul este lider la capitolul atragerea investițiilor pe cap de locuitor. De fapt, anume cei veniți în Ungheni vor vorbi despre țara noastră în Europa, iar pentru noi este foarte important acest moment”, a men/ionat și Ion Poia, deputat în Parlamentul Republicii Moldova.\n\nLa final, parlamentarii din țările UE au transmis mesaje puternice de susținere pentru țara noastră și au împărtășit din experiența lor în procesul de integrare în Uniunea Europeană și, cu toții au recunoscut că municipiul Ungheni este cu adevărat un oraș european.",
    "metadata": {
      "original_file": "Expresul_Ungheni_0144.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0211.html"
    }
  },
  {
    "title": "Accident nocturn la Ungheni. Nimeni nu a avut de suferit",
    "content": "În seara zilei de 20 august, Polițiștii Inspectoratului de Poliție (IP) Ungheni au fost sesizați de producerea unui accident rutier în municipiul Ungheni.\n\nAstfel, s-a stabilit că în municipiul Ungheni, pe strada Romană, un automobil de model Opel care era condus de o șoferiță de 46 ani, a ajuns la intersecția cu strada Decebal, aceasta intenționa să vireze la stînga dar nu a acordat prioritate automobilului care se deplasa din sens opus, de model Mercedes condus de un tânăr de 23 ani. În rezultat automobilele s-au ciocnit frontal fiind proiectate pe acostament.\n\n”Conducătorii auto au fost supuși testului alcoolscopic, rezultatul fiind de 0.00 mg/l în aerul expirat. Persoane traumate nu sunt, accidentul s-a soldat doar cu prejudicii materiale”, a menționat Cristina Vicol, ofițer superior de presă al IP Ungheni.\n\nPe acest caz polițiștii au inițiat o anchetă pentru stabilirea tuturor circumstanțelor producerii accidentului rutier.",
    "metadata": {
      "original_file": "Expresul_Ungheni_0328.html"
    }
  },
  {
    "title": "30 decembrie, ultima zi operațională pentru încasări și plăți bugetare",
    "content": "Ultima zi operațională pentru încasări și plăți bugetare este data de 30 decembrie 2024. Serviciul Fiscal de Stat informează că în ultima zi lucrătoare a anului bugetar nu se efectuează operaţiuni de încasări şi plăţi, ci doar operaţiuni interne şi de încheiere a anului bugetar.\n\nAstfel, pentru a evita situațiile imprevizibile, autoritatea fiscală recomandă efectuarea plăților la Bugetul public național în anul 2024 până la 30 decembrie curent.\n\nToate plățile bugetare recepționate de către prestatorii de servicii de plată, pe parcursul zilei operaționale de 30 decembrie, urmează a fi transferate, după destinație, în aceeași zi.\n\nTotodată, Serviciul Fiscal atenționează că data de 26 decembrie este termenul limită de prezentare a documentelor de plată pentru restituirea și trecerea în contul altor plăți a sumelor achitate în plus sau incorect de către contribuabili.\n\nServiciul Fiscal de Stat le recomandă contribuabililor să se conformeze prevederilor legislației și să transfere plățile ce constituie încasări bugetare până la data indicată.",
    "metadata": {
      "original_file": "Unghiul_0354.html"
    }
  },
  {
    "title": "Mai multe localități din raioanele Ungheni și Călărași vor avea farmacii subvenționate de stat",
    "content": "Guvernul va subvenționa 146 de farmacii din sate cu peste o mie de locuitori. Acestea vor primi lunar între 10.000 și 20.000 de lei, în funcție de veniturile din vânzări. În acest fel, autoritățile vor să asigure accesul oamenilor din localitățile rurale la medicamente de primă necesitate.\n\nÎn acest context în raionul Călărași vor fi deschise farmacii la Săseni, Horodiște, Rădeni, Vărzareștii Noi și Hirova, în raionul Ungheni vor fi deschise farmacii în localități precum Cornova, Buciumeni, Hîrcești și Sinești.",
    "metadata": {
      "original_file": "Expresul_Ungheni_0282.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0180.html"
    }
  },
  {
    "title": "Un automobil a ars ca o torță în apropierea satului Hristoforovca",
    "content": "Un automobil a ars ca o torță pe traseul Ungheni-Chișinău, în apropierea satului Hristoforovca. Incendiul s-a produs în noaptea zilei de duminică, 6 octombrie curent.\n\n„Potrivit informațiilor recepționate, focul a afectat un autovehicul pe traseul Ungheni-Chișinău în apropierea satului Hristoforovca. La fața locului au fost îndreptate două echipaje de pompieri și salvatori. În scurt timp, salvatorii au reușit localizarea arderii și lichidarea completă a acesteia la ora 23:21.\n\n„Nici o persoană nu avut de suferit, iar flăcările au distrus în totalitate automobilul de model Opel. Cauza și circumstanțele producerii incendiului urmează a fi stabilite”, au transmis reprezentanții Inspectoratului General pentru Situații de Urgență (IGSU).",
    "metadata": {
      "original_file": "Expresul_Ungheni_0056.html"
    }
  },
  {
    "title": "La Ungheni a început luna cadourilor. Printre beneficiari sunt persoanele cu dizabilități și familiile social vulnerabile",
    "content": "Grație ajutorului acordat de către Fundația „Love Moldova” din Marea Britanie, cu care Primăria colaborează de mai mult timp, 250 de persoane cu dizabilități din municipiul Ungheni au primit în dar pachete cu produse alimentare și de igienă. Prezentă la eveniment, președinta Fundației, Sharon Blyth, a menționat că a îndrăgit Republica Moldova în cei zece ani în care a stat aici și că anume datorită acestui fapt a creat fundația respectivă, prin intermediul căreia poate ajuta persoanele vulnerabile de la noi.\n\nViceprimarul Dionisie Ternovschi le-a reamintit încă o dată celor prezenți că și Marea Britanie, și țările membre ale Uniunii Europene sunt alături de noi, susținându-ne în permanență.\n\n„Vă mulțumim că nu ne uitați”, a spus, în numele celor prezenți, Tudor Baraghin, soția căruia se confruntă cu serioase probleme de sănătate, la fel ca și mulți alții, pentru care Fundația „Love Moldova” a pregătit cadouri.\n\nTotodată, circa 800 de copii din municipiul Ungheni, cu vârsta de până la 12 ani, majoritatea din familii vulnerabile, au primit daruri, oferite de către Asociația germană Round Table Moldova și Deutschland, în parteneriat cu JCI Moldova. Primăria a asigurat logistica necesară, a organizat, împreună cu Palatul de Cultură, spectacole pentru copii, astfel ca aceștia să aibă parte de o sărbătoare memorabilă.",
    "metadata": {
      "original_file": "Expresul_Ungheni_0406.html"
    }
  },
  {
    "title": "După 10 ani de exploatare, terenul de fotbal de la Stadionul Municipal din Ungheni va fi renovat",
    "content": "După 10 ani de exploatare, terenul de fotbal de la Stadionul Municipal din Ungheni va fi renovat. În ziua de 17 iunie, au început lucrările de demontare a vechiului înveliș, după care va fi reconstruită baza cu un sistem eficient de drenaj. Costurile pentru lucrările respective vor fi suportate de Primăria municipiului Ungheni.\n\nÎnvelișul sintetic nou va fi oferit gratuit de către Federația Moldovenească de Fotbal. Reamintim că în această primăvară, pe data de 3 aprilie, s-a aflat într-o vizită de lucru la Ungheni o delegație a Federației Moldovenești de Fotbal (FMF), în frunte cu președintele Leonid Oleincenco. Atunci s-a convenit renovarea terenului, iar FMF s-a angajat să ofere un nou înveliș sintetic.\n\nPotrivit estimărilor, lucrările privind renovarea terenului de fotbal de la Stadionul Municipal urmează să fie finalizate în două luni. Actualul teren de fotbal cu înveliș sintetic a fost dat în exploatare la 25 noiembrie 2014. Sute de meciuri de fotbal au avut loc în această perioadă, sute de antrenamente ale echipelor deb fotbal din Ungheni. Vechiul înveliș sintetic va fi utilizat pentru terenul de fotbal de la Școala Sportivă.",
    "metadata": {
      "original_file": "Expresul_Ungheni_0113.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0495.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0246.html"
    }
  },
  {
    "title": "Numărul farmaciilor din orașul Ungheni depășește de 3 ori normativele stabilite, în timp ce prin sate ”bate vântul”",
    "content": "Curtea de Conturi a constatat că, în municipiul Ungheni, în acest moment, sunt 23 de farmacii ceea ce depățește de aproximativ 3 ori normativele stabilite de lege. Conform informației, orașul Ungheni are o populație de 32.379 de oameni iar potrivit legii ar fi trebuit să existe doar 8 farmacii.\n\nAstfel, Curtea de Conturi, menționează că, normativele demografice prevăd că în municipii, orașe, centre raionale și în alte localități cu statut de oraș o farmacie se înființează la un număr de la 3000 până la 4000 de locuitori.\n\nDe asemenea, auditorii au stabilit că, deși în orașe numărul farmaciilor înființate depășește normativele prevăzute, situația din satele din aria de cuprindere a acestora denotă lipsa acestora.\n\nPotrivit sursei, se remarcă faptul că ”pentru populația de 18.149 de locuitori din 11 sate care fac parte din raionul Ungheni, care numără până la 2000 persoane fiecare, nu a fost înființată nicio instituție farmaceutică”. Iar aceasta duce la limitarea accesului populației la medicamente.\n\nÎn același timp astfel de situații sunt înregistrate și la Chișinău, Bălți, Râșcani, Sângerei, Ștefan Vodă și Căușeni.\n\nFarmaciile (filialele) nou fondate vor fi amplasate la o distanță de cel puțin 250 de metri (cale accesibilă) de la farmacia (filiala) existentă și la o distanță de cel puțin 500 de metri (cale accesibilă) de la farmacia existentă cu funcție de preparare a mendicamentelor extemporale.\n\nPentru înființarea farmaciei se stabilesc normative demografice . Numărul de locuitori este dovedit prin adeverința eliberată de autoritatea administrației publice locale. În municipii, orașe, centre raionale și alte localități cu statut de oraș o farmacie se înființează la un număr de la 3000 până la 4000 de lociutori.",
    "metadata": {
      "original_file": "Expresul_Ungheni_0390.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0303.html"
    }
  },
  {
    "title": "„Transport social” - un nou serviciu lansat de primăria municipiului Ungheni. Cine vor fi beneficiarii",
    "content": "Începând cu ziua de azi, 4 aprilie, în municipiul Ungheni este lansat serviciul „Transport social”. De acest serviciu pot beneficia persoanele din municipiul Ungheni, ce au atins vârsta de pensionare și аu рrоblеmе locomotorii, dar și persoane cu dizabilități de gradul I și II cu deficiențe de deplasare și însoțitorii acestora.\n\nAceste persoane pot solicita transportul social de luni până vineri, între orele 8:00 și 17:00, la numărul de telefon 236 22577 (Ghișeul Unic) pentru a-și rezolva anumite stringente la unele instituții de stat, sau private, cum ar fi: primărie, farmacie, notar, avocat, asistență socială, etc. Primăria anunță că transportul social va fi pus la dispoziție unei și aceleiași persoane cel mult o dată la 30 de zile.\n\n„Ideea de a institui acest serviciu vine urmare a adresărilor frecvente ale persoanelor în etate și cu probleme locomotorii de a fi ajutate să se deplaseze la spital, farmacie, la primărie etc. Dânșii mi-au zis că, deseori, suntem preocupați de proiecte mari, cu adevărat importante, dar ne scapă cu desăvârșire lucrurile mărunte, la fel de importante însă, și care nu necesită investiții mari”, a specificat primarul de Ungheni, Vitalie Vrabie, după care a mai adăugat: „Ceea ce s-a făcut este un început, care, cu siguranță, va fi dezvoltat”.",
    "metadata": {
      "original_file": "Expresul_Ungheni_0168.html"
    }
  },
  {
    "title": "Aterizări chiar și în condiții de ceață densă. Aeroportul trece la sistemul ILS CAT III",
    "content": "Începând cu data de 23 ianuarie, Aeroportul Internațional Chișinău intră oficial în categoria aeroporturilor dotate cu sistemul de aterizare instrumentală ILS CAT III. Această certificare permite operarea zborurilor în condiții de vizibilitate extrem de redusă, eliminând restricțiile anterioare și contribuind semnificativ la reducerea întârzierilor și anulărilor de zboruri, transmite IPN.\n\nSistemul furnizează piloților informații precise despre direcție și altitudine în timpul aterizării, chiar și atunci când vizibilitatea este aproape nulă. Categoria ILS CAT III permite aterizări în condiții cu vizibilitate verticală sub 30 de metri până la zero și vizibilitate orizontală sub 300 de metri până la minimum 75 de metri.\n\nUtilizarea tehnologiei mai depinde de nivelul de pregătire al echipajelor și a companiilor aeriene.\n\nCertificarea ILS CAT III aduce beneficii majore pentru călători, minimizând devierile aeronavelor de la orarul stabilit, precum și aterizările la aeroporturi de rezervă, situație frecventă anterior în condiții meteo nefavorabile.\n\n„Acum, Aeroportul Internațional Chișinău este pregătit să opereze în siguranță chiar și în condiții meteorologice dificile, minimizând disconfortul și întârzierile pentru pasageri. Aceasta asigură o experiență de călătorie mai predictibilă, iar pasagerii pot ajunge la destinație conform orarului stabilit”, se menționează într-un comunicat de presă al AIC.",
    "metadata": {
      "original_file": "Unghiul_0544.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0114.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0401.html"
    }
  },
  {
    "title": "A fost finalizată construcția podului din satul Medeleni",
    "content": "Administrația de Stat a Drumurilor (ASD) informează că reparația podului amplasat pe drumul R16 Bălți–Fălești–Sculeni–Ungheni, km 62,38 a fost finalizată.\n\nPotrivit ASD, reabilitarea podului din apropierea comunei Petrești va facilita accesul transporturilor în special spre vama Sculeni.\n\n„S-au executat lucrări de reparație a podului, care are o lungime de 27,82 m, 3 deschideri de 7,5 m – 6,8 m -7,18 m și două benzi de circulație. De asemenea, au fost amenajate trotuare, bariere metalice de protecție atât rutiere cât și pietonale, dispozitive de acoperire a rosturilor de dilatație, indicatoare rutiere, marcaje și alte elemente importante pentru siguranța și confortul la trafic”, precizează ASD.\n\nPodul din proximitatea satului Medeleni, comuna Petrești, are o însemnătate socio-economică majoră, fiind amplasat pe o arteră națională importantă, ce duce spre punctul vamal Sculeni. În anul 2023, punctul vamal Sculeni a înregistrat un volum semnificativ de trafic, fiind traversat de aproximativ 754.000 de unități de transport și 2,2 milioane de pasageri, subliniind astfel rolul esențial a acestui pod în asigurarea mobilității regionale și internaționale.",
    "metadata": {
      "original_file": "Expresul_Ungheni_0187.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0051.html"
    }
  },
  {
    "title": "S-a deschis expoziția „Fabricat în Moldova”. Număr record de companii participante",
    "content": "La Chișinău s-a deschis expoziția națională „Fabricat în Moldova”. Ceremonia de inaugurare a avut loc la Moldexpo, cu un program festiv în prezența premierului Dorin Recean, care a remarcat un număr record de companii participante la ediția din acest an, transmite IPN.\n\nPeste 350 de întreprinderi participă la cea de-a 22-a ediție a expoziției „Fabricat în Moldova”, dintre care 50 sunt înregistrate pentru prima dată.\n\n„Această expoziție este o ocazie de a vedea cât de buni sunt producătorii noștri, pentru că ei sunt campioni regionali și campioni europeni la produse calitative”, a menționat prim-ministrul.\n\nȘeful executivului a încurajat antreprenorii să deprindă cultura colaborării, în special, când este vorba de potențialul enorm de export al produselor autohtone în Uniunea Europeană. „Guvernul va susține avansarea rapidă spre integrarea europeană, ca să avem, pe de o parte – piețele deschise, pe de altă parte – finanțările necesare pentru dezvoltarea întreprinderilor mici și mijlocii”, a subliniat Dorin Recean.\n\nExtinderea programelor guvernamentale de suport pentru mediul de afaceri este unul dintre obiectivele autorităților pentru anul 2025, a menționat deputatul Radu Marian, în cadrul ceremoniei de deschidere.\n\nExpoziția este deschisă pentru vizitatori până pe 2 februarie, între orele 10:00 și 18:00. Spațiul expozițional este împărțit în trei zone. În pavilionul central sunt expuse produse agroalimentare și expoziții colective din diferite raioane. În pavilionul doi, întreprinderile din sectorul industrial își prezintă produsele. Iar în zona exterioară, vizitatorii pot cumpăra produse apicole, vinuri de casă, mezeluri, fructe proaspete și articole artizanale.",
    "metadata": {
      "original_file": "Unghiul_0378.html"
    }
  },
  {
    "title": "Video / A fost reținut în vama Sculeni. Motivul: o valiză burdușită de bani",
    "content": "Ofițerii Departamentului antifraudă și conformare al Serviciului Vamal de comun cu procurorii PCCOCS, anunță reținerea unui cetățean al Republicii Moldova, care la intrarea în țară prin postul vamal Sculeni, a refuzat să declare că ar transporta o valiză cu suma de 550.000 euro.\n\nCazul a avut loc pe 5 octombrie, atunci când bărbatul cu vârsta de aproape 60 de ani de la volanul unui automobil de lux a comunicat în vamă că nu ar avea nimic de declarat. Totuși, funcționarii vamali au dispus verificarea mașinii, iar în portbagaj a fost depistată valiza cu cei peste o jumătate de milion de euro.\n\nAtât banii, cât și automobilul, au fost ridicați pentru continuarea cercetărilor, iar bănuitul care are și cetățenie română a fost reținut pentru 72 de ore. Urmează ca procurorii PCCOCS să determine necesitatea solicitării arestului preventiv în privința acestuia, pentru asigurarea obiectivității investigațiilor.\n\nInvestigațiile penale continuă, timp în care bărbatul beneficiază de prezumția nevinovăției.",
    "metadata": {
      "original_file": "Expresul_Ungheni_0304.html"
    }
  },
  {
    "title": "Vedeți care este programul special de sărbători, pregătit de Primăria Ungheni",
    "content": "Cu ocazia sărbătorilor de iarnă, Primăria municipiului Ungheni a pregătit, ca de obicei, un program special:\n\nPe 20 decembrie, ora 14:00 , în holul Primăriei va fi organizat concursul „Gala pomilor de Crăciun”, la care vor participa instituțiile publice și meșterii populari din municipiu.\n\nPe 21 decembrie, ora 17:30, vor fi aprinse luminițele de pe pomul de Crăciun. Va fi prezentat un spectacol de către colectivele artistice in Ungheni. În aceeași zi, pe Piața Independenței, cu începere de la ora 16:00, va fi organizat și un Târg de Crăciun.\n\nPe 23 decembrie, ora 16:00 , în sala mare a Palatului de Cultură va avea loc un spectacol cu participarea artiștilor de la Palatul de Cultură Ungheni și a soliștilor: Mihai Timofti, Marin Lavric, Diamanta Paterău și Alexandru Galiț.\n\nPe 24 decembrie, ora 12:00 , în Piața Independenței va porni alaiul Festivalului „După datina străbună”, organizat de Secția Raională Cultură și Turism. Spectacolul va avea loc la Palatul de Cultură, începând cu ora 13:00.\n\nPe 27 decembrie, ora 15:00 , în sala mare a Palatului de Cultură vor prezenta un spectacol colectivele artistice din instituție.\n\nPe 29 decembrie, ora 16:00 , în sala mare a Palatului de Cultură va avea loc, cu concursul Ministerului Culturii, un spectacol prezentat de formația „Noroc”.\n\nPe 30 decembrie, ora 18:00 , în sala mare a Palatului de Cultură, va fi proiectat filmul artistic „Carbon”. Intrarea – cu bilete. \n\n La îngemănarea dintre ani, pe Piața Independenței va fi organizată Hora de sărbătoare.\n\nÎn perioada sărbătorilor de iarnă (până pe 14 ianuarie), în toate zilele de sâmbătă și duminică, precum și de sărbători, între orele 16:00 și 20:00, doritorii vor avea ocazia să se întâlnească în Piața Independenței cu Fulguța și Moș Crăciun, să facă poze împreună.",
    "metadata": {
      "original_file": "Expresul_Ungheni_0241.html"
    }
  },
  {
    "title": "Vizita Prim-Ministrului Pavel Filip în raionul Ungheni",
    "content": "Marți, 19 iulie, raionul Ungheni a fost vizitat de Pavel Filip, Prim-Ministrul Republicii Moldova. În primă instanță, oficialul a inspectat șantierul de construcție al Palatului Justiției din orașul Ungheni. La întâlnire a participat și directorul general al firmei „Conest”, România, Irinel Tofan, care realizează lucrările de construcție a edificiului.\n\nUlterior premierul a avut o discuție cu primarii raionului, conducătorii instituțiilor publice, agenții economici, în cadrul căreia s-au punctat problemele cu care se confruntă localitățile din teritoriu, inclusiv anumite direcții de soluționare a acestora. Dânsul a subliniat activitățile actuale ale Guvernului R. Moldova, reformele care sunt în proces de derulare.",
    "metadata": {
      "original_file": "Unghiul_0397.html"
    }
  },
  {
    "title": "Copiii și părinții din raionul Ungheni vor beneficia de servicii medicale de calitate",
    "content": "Copiii și părinții din raionul Ungheni vor beneficia de servicii medicale de calitate după ce în cadrul Centrului de Sănătate Ungheni au fost reparate spațiile destinate serviciilor pediatrice. Lucrările au fost efectuate pe parcursul acestui an în cadrul unui proiect finanțat din fondul de dezvoltare şi modernizare a prestatorilor publici de servicii medicale al Companiei Naționale de Asigurări în Medicină.\n\nBugetul total al proiectului este de 1 milion 68 de mii de lei, dintre care circa 836 de mii constituie contribuția CNAM.\n\nAstfel, a fost reparat un spațiu de 250 m2, situat la etajul II al Centrului de sănătate. Aici sunt amplasate cabinetele destinate serviciilor medicale pediatrice (cabinetele de dezvoltare a copilului, de sănătate a reproducerii și planificare a familiei, cabinetul neonatal, două cabinete ale medicilor pediatri), precum și cabinetele Centrului de Intervenție Timpurie (cabinetele medicului pediatru, al terapeutului ocupațional, psihologului, logopedului, kinetoterapeutului, sala de testare și sala de masaj).\n\nLucrările de reparație au inclus desfacerea pardoselii vechi, a tencuielilor la pereți și tavane; grunduirea, tencuirea și vopsitoria pereților și tavanelor; montarea pardoselilor din plăci de gresie și laminat; instalarea lavoarelor și radiatoarelor; schimbarea ușilor; montarea placajului din faianță; lucrări ale sistemului de electricitate etc.\n\nÎn urma unei vizite de monitorizare a executării proiectului, reprezentanții CNAM au constatat că lucrările de reparație au fost finalizate și corespund proceselor-verbale de recepție a lucrărilor executate. Nereguli în implementarea proiectului nu au fost depistate.\n\nSpațiile renovate urmează a fi dotate în următoarele luni cu mobilier procurat din sursele proprii ale instituției medicale.\n\nPrin modernizarea departamentului pediatric și a Centrului de Intervenție Timpurie la CS Ungheni au fost create condiții pentru a oferi pacienților servicii de sănătate și tratamente medicale moderne, accesibile și de calitate. Beneficiari ai serviciilor respective sunt copiii cu vârsta de până la 3 ani cu tulburări de dezvoltare și risc de apariție a acestora, părinții/reprezentanții legali/îngrijitorii copilului, precum și familiile tinere. Anual de aceste servicii vor beneficia circa 2200 persoane.",
    "metadata": {
      "original_file": "Expresul_Ungheni_0095.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0143.html"
    }
  },
  {
    "title": "Victimele accidentelor rutiere pot solicita despăgubiri în baza asigurării RCA",
    "content": "Persoanele care au avut de suferit vătămări corporale sau au pierdut pe cineva apropiat într-un accident rutier pot solicita despăgubiri în baza asigurării obligatorii de răspundere civilă auto. De asemenea, atât victima, cât și succesorii acesteia pot solicita despăgubiri pentru prejudiciul moral suferit, transmite IPN.\n\nPotrivit Comisiei Naționale a Pieței Financiare, despăgubirile pentru vătămări corporale sau deces, în cazul asigurărilor RCA, pot acoperi o gamă largă de cheltuieli. De exemplu, cheltuieli medicale – pentru tratament, protezare, spitalizare, transport, recuperare, îngrijire, alimentație specială (conform prescripțiilor medicale). Toate acestea pot fi compensate dacă nu sunt acoperite din bugetul asigurărilor sociale de stat.\n\nDe asemenea, RCA poate acoperi diferența de venit în caz de dizabilitate. Dacă accidentul a cauzat dizabilitate, persoana va primi o indemnizație care acoperă diferența dintre venitul mediu lunar net și pensia de dizabilitate.\n\nÎn caz de deces se acordă o indemnizație. Aceasta se stabilește prin acord între succesori și asigurătorul RCA și include venitul mediu lunar net din care se deduc indemnizațiile sociale, precum și cheltuielile de înmormântare (până la patru salarii medii lunare pe economie).\n\nCNPF atenționează că toate cheltuielile trebuie justificate cu documente relevante.",
    "metadata": {
      "original_file": "Unghiul_0513.html"
    }
  },
  {
    "title": "În 2024 consumul de gaze a fost mai mare, însă cheltuielile au fost mai mici ca în 2023",
    "content": "Consumul de gaze în anul 2024 a fost mai mare decât în 2023, însă suma achitată a fost mai mică. Mai exact, consumul a constituit 790 de milioane de metri cubi, valoarea totală fiind de peste 10,6 miliarde de lei. În anul 2023, pentru un consum de 657 de milioane de metri cubi cheltuielile au depășit 14,7 miliarde de lei, transmite IPN cu referire la un comunicat de presă emis de Moldovagaz.\n\nÎn 2024 consumul a crescut cu aproape 133 de milioane de metri cubi față de anul precedent, iar costul gazelor furnizate consumatorilor finali a scăzut cu 4,1 miliarde de lei, în condițiile revizuirii tarifelor. Nivelul total al achitărilor la data de 31 decembrie 2024 pentru gazele naturale consumate în perioada ianuarie-noiembrie 2024 se ridică la 8,4 miliarde de lei și acoperă 99% din volumul furnizat.\n\nPotrivit Moldovagaz, pe parcursul anului 2024 de la rețeaua de distribuție a gazelor naturale au fost deconectați 4763 de consumatori casnici, suma datoriilor acestora fiind de 17,7 milioane lei. În cazul consumatorilor noncasnici, numărul celor deconectați a constituit 357 de unități, cu datorii cumulate de 15,7 milioane de lei.",
    "metadata": {
      "original_file": "Unghiul_0006.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0456.html"
    }
  },
  {
    "title": "„Tinerii - Ambasadorii participării active” – un forum internațional care a adunat la Ungheni peste 100 de tineri",
    "content": "La Ungheni, s-a desfășurat Forumul Internațional „Tinerii – Ambasadorii participării active”. La evenimentul din 29 iunie, au participat peste 100 de reprezentanți ai societății civile, ai centrelor de tineret, instituțiilor publice, precum și tineri activi, din 14 localități din Republica Moldova și România.\n\nPotrivit organizatorilor, evenimentul a avut scopul de a reuni practicieni în domeniul tineretului și tineri din Republica Moldova și România pentru a se inspira reciproc și a se autoevalua în procesul de lucru, pentru sporirea participării civice și a implicării tinerilor de pe ambele maluri ale râului Prut în viața comunității.\n\nParticipanții la eveniment s-au axat pe discuții la diverse subiecte, accentul fiind pus pe activismul civic al tinerilor. S-a vorbit despre practicile de succes ale centrelor de tineret din Republica Moldova, ale societății civile, ale tinerilor în general. Totodată, s-au desfășurat instruiri pentru tineri privind organizarea campaniilor sociale. Au fost organizate și workshopuri în scopul susținerii inițiativelor civice și de voluntariat.\n\nPrimarul municipiului Ungheni, Alexandru Ambros, i-a îndemnat pe tineri să se implice cât mai mult. Iar Sergiu Gurin, secretar de stat al Ministerului Educației și Cercetării din Republica Moldova, a menționat: „Mă bucur să văd atât de mulți tineri activi și curioși, dornici de a împărtăși experiențe și de a stabili parteneriate întru dezvoltarea competențelor civice, consolidarea democrației participative și implicarea activă în problemele comunității”. Dânsul a dat asigurări că Ministerul Educației și Cercetării încurajează inițiativele de tineret și va depune eforturi în continuare să dezvolte politici și programe cu impact social pentru tineri.\n\n„Prin intermediul acestui forum vrem să arătăm o altă practică de forum și discuții, totul vine din dorința tinerilor care au vrut să cunoască și o altă perspectivă, alți oameni și tineri care se implică”, spune Alina Butnaru, șefa interimară a Centrului Raional de Tineret din Ungheni, după care a mai adăugat: ”Ne dorim ca tinerii, după acest forum, să mergă în localitățile lor să ceară ca autoritatea publică să se consulte cu ei atunci când va fi făcută bugetarea pe domeniul tineretului. Fiindcă atunci când tinerii sunt informați sunt mai curajoși și mai ambițioși”.\n\nÎn cadrul evenimentului, mai mulți formatori și lucrători de tineret din România și din Republica Moldova au desfășurat instruiri pentru tineri privind organizarea campaniilor sociale. Au fost organizate paneluri de discuții, dezbateri și workshopuri care au avut drept obiectiv susținerea ipaticiării civice și voluntariat.\n\n”Forumul internațional al tinerilor ambasadori aduce tineri care s-au implicat la nivel local și chiar național care au venit să ne transmită din experiența lor, iar noi aici să preluăm bunele lor practici ca să facem lucruri frumoase la Ungheni”, a spus și Marina Zamă, specialistă în cultură, tineret și sport din cadrul primăriei municipiului Ungheni și coordonatoare de voluntari.\n\nForumul Internațional „Tinerii – Ambasadorii participării active” s-a desfășurat în cadrul Programului Național ,,Ungheni – Capitala Tineretului 2023” și face parte din programul activităților cu și pentru tineri organizate de asociațiile obștești de tineret în parteneriat cu autoritățile publice locale. „Capitala Tineretului” este un Program al Ministerului Educației și Cercetării ajuns la cea de-a XII-a ediție în anul curent și este gestionat și finanțat de Agenția Națională de Dezvoltare a Programelor și Activității de Tineret.",
    "metadata": {
      "original_file": "Expresul_Ungheni_0353.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0285.html"
    }
  },
  {
    "title": "Andrei Grițco, șeful Cancelariei de Stat din Ungheni, va prelua funcția de Secretar general al Ministerului Energiei",
    "content": "Andrei Grițco, șeful Cancelariei de Stat din Ungheni, începând cu 29 ianuarie, va prelua funcția de Secretar general al Ministerului Energiei. Decizia a fost luată în cadrul ședinței Cabinetului de Miniștri din 24 ianuarie.\n\nTotodată, miniștri au aprobat și demisia lui Andrei Grițco din funcția de șef al Oficiului teritorial Ungheni al Cancelarie de Stat, reprezentant al Guvernului în raioanele din regiunea Ungheni (Ungheni, Nisporeni și Călărași).\n\n„Cu recunoștință și determinare, vreau să împărtășesc o veste specială. În ședința de Guvern am fost numit secretar general al Ministerului Energiei. În cei peste 2 ani ca șef al Oficiului Teritorial Ungheni al Cancelariei de Stat, am colaborat cu o echipă dedicată, profesionistă și integră, contribuind la progresul comunității.\n\nSincere mulțumiri tuturor celor care mi-au fost alături și au avut încredere în mine. Respectul meu se îndreaptă către fiecare persoană care a sprijinit schimbarea și dezvoltarea. Sunteți cei care fac diferența.\n\nÎn noua mea responsabilitate, voi aduce aceeași pasiune și determinare. Mă angajez să continui să susțin valorile pe care le-am împărtășit împreună. Mulțumesc pentru fiecare experiență și lecție învățată împreună. ”, a scris Andrei Grițco pe pagina sa de facebook.\n\nMenționăm că, Andrei Grițco este licențiat în drept, deține licență de avocat și a activat de-a lungul timpului în mai multe funcții în cadrul administrației publice, avocatură cât și a deținut calitatea de ofițer de informații al Centrului Antiterorist al SIS, al Republicii Moldova.\n\nTotodată, într-un interviu acordat pentru Expresul, dânsul a declarat că, timp de 6 ani a fost plecat peste hotare. A revenit acasă pentru că a avut ocazia să pună umărul la dezvoltarea Republicii Moldova, fiind atunci investit în funcția de șef al Cancelariei de Stat. „Nu îmi pare rău, pentru că m-am întors acasă. Da, Marea Britanie am reușit să o îndrăgesc, dar ea nu este acasă. Nu cred ca ar exista vreo țară din lume pe care aș numi-o acasă”, spunea Andrei Grițco în interviu.",
    "metadata": {
      "original_file": "Expresul_Ungheni_0216.html"
    }
  },
  {
    "title": "Mihaela Șișcanu: „Cititul mă face să fiu propriul regizor al poveștilor”",
    "content": "Mihaela Șișcanu este elevă la LT „Vasile Alecsandri” din municipiul Ungheni. Ea este pasionată de lectură și în acest interviu ne împărtășește experiențele sale din cadrul concursului național „Bătălia Cărților”, datorită participării la competiție ea a ajuns în Top 10 cititori la nivel național. Ajunsă pentru al doilea an consecutiv în finala competiției, Mihaela vorbește despre cărțile care i-au influențat perspectiva, provocările întâmpinate și importanța lecturii în dezvoltarea personală și intelectuală a unui tânăr. Totodată, ea oferă sfaturi valoroase celor care doresc să participe la următoarele ediții și recomandă lecturi captivante pentru iubitorii de literatură.\n\n— Cum ai ajuns să te implici în „Bătălia Cărților”? Care a fost motivația ta principală pentru a participa la acest concurs? \n\n — Despre acest concurs am aflat de pe pagina de facebook a bibliotecii „Târgu Mureș” și a bibliotecii „B.P. Hasdeu”, ambele din municipiul Chișinău. Anul acesta a fost a zecea ediție, unde și s-au înscris 304 participanți, iar în finală la categoria vârstei 10-12 ani au ajuns doar 10. Este un concurs național.\n\n— Care este cartea sau cărțile care te-au inspirat cel mai mult și care au avut un impact semnificativ asupra dezvoltării tale ca cititor? \n\n — Este al doilea an când particip la acest concurs național. Sunt selectate de către comisia concursului șapte cărți, în total am citit paisprezece cărți stabilite acestui concurs. Fiecare carte este deosebită cu un mesaj puternic, fiecare dedicată vârstei concurentului. Cărțile sunt de diferite genuri, roman detectiv, de aventură, fantastic, comedie, autobiografie. Cel mai mult mi-au plăcut cărțile „Anne de la Green Gables” de Lucy Maud Montgomery, „Pasăre cântătoare” de Kathryn Erskine, „Strălucește” de J.J.Grabenstein, Chris Grabenstein, „Extraordinar” de Natalie Lloyd, cărți pe care le recomand cu mare drag copiilor pentru lectură.\n\n— Cum ai abordat procesul de selecție al cărților pentru concurs? Ce criterii ai avut în vedere atunci când ai ales materialele pentru a le citi și analiza? \n\n — Lista cărților pentru concurs este stabilită de către membrii Grupului de selectare a cărților, constituit din nouă persoane: bibliotecari și scriitori. Problema cu care m-am confruntat a fost că niciuna dintre cărțile selectate pentru concurs nu se găsea pe rafturile bibliotecii raionale și nici în librării, așa că le-am procurat din România.\n\n— Care a fost cel mai provocator moment din timpul concursului și cum ai reușit să depășești acele dificultăți? \n\n — Acest concurs durează șapte luni, din martie până în octombrie, în acest timp participanții citesc cele șapte cărți selectate, apoi în luna octombrie prezintă membrilor juriului fișele de lectură, iar în luna decembrie e etapa finală cu genericul „Convinge-mă să citesc”. Cel mai greu a fost să aștept afișarea rezultatelor, lista celor ce au ajuns în finală.\n\n— Cum îți îmbunătățești abilitățile de citire și analiză literară? Ai metode sau tehnici specifice pe care le aplici în mod regulat? \n\n — Tot timpul liber pe care îl am îl dedic cititului, mai ales în vacanța de vară. Mă atrag în mod deosebit cărțile din literatura universală, scrise de autori străini și traduse în limba română, precum Lucy Maud Montgomery, Jack London sau Natalie Lloyd. De cele mai multe ori, mama este cea care îmi recomandă ce carte să citesc, iar după ce termin lectura, discutăm împreună despre mesajul pe care autorul a dorit să-l transmită. Păstrez toate cărțile citite în mica mea bibliotecă de acasă.\n\n— Ce înseamnă pentru tine participarea în finala acestui concurs și cum crezi că va influența această experiență viitorul tău în domeniul lecturii și al educației? \n\n — Faptul că am ajuns în finala acestui concurs m-a făcut curioasă să particip și la ediția a XI-a, mai ales pentru că mi se par foarte interesante cărțile selectate. Toți concurenții sunt pasionați de lectură, bine pregătiți și dornici de a câștiga. Este o luptă corectă, iar obiectivele concursului sunt încurajarea lecturii și transformarea cititului într-o pasiune. Dacă, atunci când privești un film, vezi imaginile și secvențele așa cum le transmite regizorul, citind o carte, poți deveni propriul regizor al romanului, dezvoltând capacitatea de a reflecta asupra poveștii.\n\n— Care este părerea ta despre rolul cărților în dezvoltarea personală și intelectuală a unui tânăr? \n\n — În secolul XXI, în era dezvoltării digitale, unde tinerii sunt mai mult pasionați de gadgeturi, există totuși și tineri care își găsesc timp pentru a citi o carte. Eu ador mirosul paginilor și finalul cărții, care, de obicei, este unul frumos. Mama îmi spune foarte des: «Un copil care citește va fi un adult care gândește».\n\n— Cum ai perceput spiritul competitiv al concursului „Bătălia Cărților”? Crezi că acest tip de concursuri ajută la dezvoltarea unei culturi a lecturii mai puternice în rândul tinerilor? \n\n — Faptul că, în 2023, la concursul „Bătălia căr-ților” s-au înscris 488 de concurenți, iar în 2024 – 304, demonstrează că tinerii iubesc să citească. În finală, am remarcat că aceștia erau bine pregătiți, având o dorință puternică de a se afirma, cu un spirit competitiv bine conturat.\n\n— Ce sfaturi le-ai oferi celor care doresc să participe în următoarele ediții ale concursului? \n\n — Acest concurs de lectură este unul original, oferind participanților o experiență de lectură inedită și un prilej de comunicare intelectuală. Promovează lectura, dezvoltă arta oratoriei și valorifică cărțile ca un factor important în educația copiilor și adolescenților. Totodată, competiția le oferă participanților posibilitatea de a se remarca și de a deveni parte din topul celor zece cititori ai anului. Desfășurat cu suportul financiar al Direcției Generale Cultură și Patrimoniu Cultural al Primăriei municipiului Chișinău, finaliștii primesc, pe lângă diplome și medalii, și un premiu bănesc. Cărțile selectate pentru concurs sunt extrem de interesante, multe dintre ele fiind nominalizate pentru diverse premii sau distincții.\n\n— Ai vreo recomandare specială de carte pentru cititorii care vor să își îmbogățească lecturile din literatura universală? \n\n – După cum am menționat anterior, aș recomanda părinților să le procure copiilor următoarele cărți, pentru a le captiva interesul și a le dezvolta dorința pentru lectură: Pentru vârsta 10-12 ani: „Minunea” de R.J. Palacio, „Extraordinar” de Natalie Lloyd, „Strălucește!” de J.J. Grabenstein și Chris Grabenstein, „Când mă vei întâlni” de Rebecca Stead, „Anne de la Green Gables” de Lucy Maud Montgomery, „O minune de copil” de Roy Jacobsen. Pentru vârsta 12-14 ani: „Tokyo pentru totdeauna” de Emiko Jean, „Războiul care mi-a salvat viața” de Kimberly Brubaker Bradley, „Băiatul cu pijamale în dungi” de John Boyne, „Arsă de vie” de SUAD. Aceste titluri sunt potrivite pentru a stimula imaginația, curiozitatea și dragostea pentru lectură a copiilor și adolescenților.",
    "metadata": {
      "original_file": "Unghiul_0505.html"
    }
  },
  {
    "title": "Ploile torențiale cu grindină au distrus sute de hectare de culturi agricole, inclusiv în raionul Ungheni",
    "content": "Ploile torențiale cu grindină înregistrate în perioada 30 mai – 04 iunie au afectat mai multe culturi agricole, livezi, dar și alte bunuri materiale. Prejudicii au fost raportate în raioanele Briceni, Nisporeni, Anenii Noi, Ungheni, Strășeni, dar și UTA Găgăuzia, anunță Inspectoratul General pentru Situații de Urgență (IGSU).\n\nPotrivit sursei citate, precipitațiile abundente au distrus circa 14 ha de livezi în satul Mărcăuți, raionul Briceni și 11 ha viță-de-vie în localitatea Frăsinești, raionul Ungheni. Mai mult, intemperiile au generat prejudicii considerabile și în localitatea Cioc-Maidan, UTA Găgăuzia. Aici, grindina a distrus circa 200 ha de culturi de grâu, 50 ha livezi, 100 ha de floarea soarelui, 190 ha orz, dar și 82 ha de mazăre.\n\nTotodată, pagube au fost înregistrate și în centrul țării, unde condițiilor meteorologice nefavorabile au afectat circa 10 ha de livezi, 13 ha de floarea soarelui și 3 ha de bostănării în raionul Strășeni, dar și circa 12 ha de livezi în satul Ghelăuza din același raion. În satul Cobusca Nouă, raionul Anenii Noi, ploile torențiale cu grindină, au afectate circa 73 ha de culturi de porumb.\n\nDe asemenea, ploile abundente și grindina au adus prejudicii materiale și în raionul Nisporeni, localitatea Grozești, fiind deteriorate acoperișurile a circa 250 case de locuit.\n\nIGSU precizează că comisiile pentru situații excepționale raionale urmează să estimeze suma prejudiciilor materiale.",
    "metadata": {
      "original_file": "Expresul_Ungheni_0129.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0155.html"
    }
  },
  {
    "title": "Se scumpește apa la Ungheni. Consumatorii casnici vor achita mai mult",
    "content": "Consumatorii casnici din Ungheni vor achita mai mult pentru serviciul de alimentare cu apă și de canalizare. Decizia a fost luată în cadrul ședințe Agenției Naționale pentru Reglementare Energetică.\n\nPrin urmare, pentru serviciul de apă potabilă în Ungheni, consumatorii casnici vor achita 18,68 lei/m3, fiind cu 2,32 lei mai mult decât prețul care a fost până în prezent. Prețul pentru consumatorii noncasnici nu s-a modificat, fiind în mărime de 22,15 lei/m3.\n\nPentru canalizare și epurarea apelor uzate, consumatorii casnici vor achita 11,41 lei/m3, noul tarif fiind mai mare cu 2,36 lei. Pentru consumatori noncasnici tariful rămâne neschimbat și este de 16,32 lei/m3.",
    "metadata": {
      "original_file": "Expresul_Ungheni_0083.html"
    }
  },
  {
    "title": "Atenție la exploatarea sobelor și aparatelor electrice de încălzit",
    "content": "Este interzisă aprinderea sobelor cu substanțe și lichide ușor combustibile, precum benzină sau petrol. Sobele nu trebuie supraîncălzite, iar materialele ușor inflamabile vor fi îndepărtate de la instalațiile pentru încălzit. Recomandările vin din partea Inspectoratului General pentru Situații de Urgență, în contextul creșterii riscului de incendii și intoxicații cu monoxid de carbon în perioada rece a anului, transmite IPN.\n\nSpecialiștii avertizează că intoxicațiile cu monoxid de carbon reprezintă risc sporit pentru viață. De aceea, oamenii sunt îndemnați să verifice funcționalitatea canalelor de ventilare și să asigure o ventilație adecvată și sistematică a încăperilor. Pentru a preveni emisiile de gaze periculoase, focul în sobă pe timpul nopții trebuie să fie stins.\n\nUn alt pericol semnificativ îl reprezintă utilizarea necorespunzătoare a aparatelor electrice de încălzit. Aparatele electrice, și anume reșourile, căminele, climatizoarele, pătura, plăpumile și saltelele electrice, trebuie să fie achiziționate din magazine specializate, având toate certificatele necesare și să nu prezinte defecțiuni.\n\nSuprasolicitarea rețelelor electrice sau utilizarea simultană a mai multor consumatori poate provoca un scurtcircuit. Este interzisă acoperirea surselor de încălzire electrice, iar pe timpul nopții acestea trebuie să fie neapărat decuplate de la priză.\n\nInstalațiile ce funcționează pe bază de gaze la fel reprezintă un potențial pericol dacă nu sunt exploatate corect. Instalațiile alimentate cu gaze trebuie montate într-un loc sigur și să fie verificate periodic. Încăperile în care funcționează astfel de instalații trebuie ventilate corespunzător.\n\nÎn cazul în care oamenii optează pentru utilizarea buteliilor de gaz, IGSU reamintește că acestea trebuie păstrate exclusiv în exterior, într-o cutie metalică și departe de încăperi. De asemenea, este interzisă utilizarea buteliilor sau a furtunurilor defecte.\n\nDe la începutul anului 2025, au fost înregistrate 151 de incendii, soldate cu nouă decese.",
    "metadata": {
      "original_file": "Unghiul_0440.html"
    }
  },
  {
    "title": "Copii în situații de risc",
    "content": "Nu demult, Marina Croitoru, șefa secției protecția familiei și a copilului, ne comunica de existența a 75 de copii rămași fără îngrijire părintească, după ce părinții acestora au decedat, au fost decăzuți din drepturile părintești, declarați inapți de a îngriji un copil sau declarați dispăruți. Toți acești copii au fost dați în plasament familial. Alți 134 de copii orfani, lipsiți de îngrijire părintească, au fost plasați în familie extinsă, tutelă/curatelă cu plată, rămânând în îngrijirea bunicilor sau a fraților. Peste 30 de copii, ai căror părinți au plecat peste hotarele țării pe un termen de 90 de zile, au fost instituiți de către administrația publică locală prin tutelă/curatelă fără plată, rămânând în grija sau sub supravegherea unor persoane numite de către părinți reprezentanți legali ai copiilor în absența lor. Acestea sunt însă cazurile fericite, fiindcă sunt peste 740 de copii, ai căror ambii părinți au plecat peste hotarele țării, au rămas singuri acasă, și alți 494 de copii, ai căror singurul lor părinte este plecat. Numărul acesta cu siguranță că se schimbă periodic, iar o evidență clară asupra tuturor copiilor, care rămân fără supravegherea părinților pe perioade îndelungate de timp, este greu de menținut.\n\nDintre situaţiile de risc ce determină pe un copil să ajungă în dificultate, principalul factor este sărăcia, urmată de lipsa de supraveghere a părinţilor.\n\nÎn anul 2017 au fost examinate 188 de cazuri referitor la familiile cu copii în situaţie de risc. Din numărul acesta, 81 au fost pentru prevenirea instituționalizării, dintre care 10 au fost plasați în familii extinse, 37 plasați în serviciul tutelă/curatelă, 27 – în serviciul de asistenţă parentală profesionistă, 7 – în serviciul de sprijin familial pentru familii cu copii și doar 3 din cei 81 au fost instituționalizați în centre de plasament temporar.\n\nPentru monitorizarea acestor copii aflați în situații de risc, există Comisia pentru protecția copilului aflat în dificultate, scopul acesteia fiind aprobarea măsurilor cuvenite pentru oferirea suportului familiei, pentru depășirea situațiilor de risc și pentru prevenirea separării copilului de familie, precum și protecția copilului separat de părinți.\n\nLarisa Bubnova, specialistă principală în problemele familiilor cu copii în situații de risc, membră a comisiei sus menționate, declară că pentru anul acesta își propun să pună mai mult accentul pe calitatea măsurilor luate și mai puțin pe extindere. Căci, după cum menționase și vicepreședintele raionului Ungheni, Alexandru Brînză, există cazuri cu acești copii aflații în situații foarte grave, cum e cel al copiilor din Pârlița, care au fost luați din familia biologică și plasați într-o altă familie, problema însă nu a fost rezolvată, ei fiind găsiți dezbrăcați în apropierea căii ferate din zona respectivă.\n\nCa rezultat al măsurilor întreprinse există speranțe ca în 2018 numărul acestor copii aflați în dificultate să scadă. Adică, vor fi tot mai puțini copii orfani și mai puțini părinți plecați peste hotare, mai puține familii vulnerabile, astfel încât să fie dezvoltat un mediu favorabil pentru tânăra generație, de care depinde viitorul societății.",
    "metadata": {
      "original_file": "Unghiul_0010.html"
    }
  },
  {
    "title": "Compensațiile maxime la încălzire vor oscila între 800 și 1400 de lei",
    "content": "Compensațiile maxime la încălzire, pentru luna ianuarie, vor oscila între 800 și 1400 de lei, în funcție de sursa de termoficare. Prevederile se regăsesc într-un proiect aprobat astăzi de Guvern, transmite IPN.\n\nCel mult 1400 de lei vor primi consumatorii care au agent termic și cei care se încălzesc cu energie electrică. Pentru consumatorii care au indicat ca sursă principală de încălzire gazele naturale compensația maximă va fi de 1000 de lei, iar pentru cei care se încălzesc cu combustibili solizi – cel mult 800 de lei.\n\nTotodată, la compensațiile calculate pentru consumatorii casnici care vor beneficia cel puțin de compensația minimă pentru încălzire, li se va acorda o compensație suplimentară pentru energia electrică în sumă de 200 lei pentru luna ianuarie.\n\nCompensațiile vor fi acordate în februarie acelor gospodării care deja s-au înregistrat în programul „Ajutor la contor”.\n\nMinistrul muncii și protecției sociale, Alexei Buzu, a declarat că în ianuarie statul a achitat compensații la energie pentru circa 680 de mii de familii înregistrate în programul „Ajutor la Contor.",
    "metadata": {
      "original_file": "Unghiul_0339.html"
    }
  },
  {
    "title": "Votul european",
    "content": "Recent au avut loc alegeri europarlamentare în cadrul cărora moldovenii cu acte românești au avut posibilitatea de a participa la ele. Care a fost activismul participării? Din cei circa 1 milion cu cetățenie română și-au dat votul ceva peste 56 mii. Dacă calculăm e foarte puțin, cu toate că unii politicieni de la Chișinău aduceau mari laude. Alegerile europarlamentare ne privesc direct pe noi, cei din spațiul Pruto-Nistrean. Viitorul Parlament European va decide soarta R. Moldova, România ne asigură studii pentru tinerii noștri, ne alocă indemnizații pentru copii, locuri de muncă ș.a. Însă pe mulți cu pașaportul românesc în buzunar, nu i-a deranjat viitorul propriilor copii. Și mult discutatul „Pact pentru Europa” a făcut abstracție mai mult de acest eveniment. Cu un război la hotar, unul hibrid pe interior, politicienii de la Chișinău nu au dreptul să lase problemele de avengură europeană numai pe seama celor din Uniunea Europeană.",
    "metadata": {
      "original_file": "Unghiul_0293.html"
    }
  },
  {
    "title": "Foto/ Cinci grupuri de inițiativă ale tinerilor din municipiul Ungheni au devenit mai implicate în societate",
    "content": "Cinci grupuri de inițiativă ale tinerilor, din municipiul Ungheni, au primit mini – granturi întru susținerea inițiativelor civice ale acestora, în cadrul proiectului „Alege să fii Tânăr Ambasador în Ungheni”, implementat de Asociația Obștească „Făclia”. Ceremonia de înmânare a avut loc marți, 11 iulie.\n\n„Pe noi ne bucură fiecare apel de granturi, căci avem ocazia foarte bună de a vedea și niște resurse financiare în comunitatea noastră. În ultimii 3 ani au fost foarte multe investiții în municipiul Ungheni și ne bucură faptul că putem profita de o nouă ocazie, de un nou grant deja lansat aici la noi, acasă. Putem să creăm idei, proiecte în cazul nostru o tabără de vară cu sejur de zi și chiar ne bucurăm că am reușit să găsim niște finanțe să realizăm această tabără”, a spus Dan Roșca, coordonatorul grupului de inițiativă locală „Hai Ungheni”.\n\nMenționăm că grupul de inițiativă locală „Hai Ungheni” , urmează să deschidă o tabără de zi numită Tabăra de zi AVANTI – Inspirație și art-terapie pentru TINEri”. Scopul acestui proiect este de a oferi tinerilor din municipiul Ungheni oportunități non-formale, creative și interactive de dezvoltare personală și a stării de bine prin art-terapie.\n\nUn alt proiect care a reușit să câștige un mini-grant aparține grupului de inițiativă locală „Atelierul Tinereții” și constă în organizarea unui atelier ce vizează întrunirea tuturor tinerilor entuziasmați de film și teatru și oferirea unei platforme de autorealizare. Instruirea în materie de scriere/producere/regizare/montare/promovare a unui material cinematografic de scurtmetraj.\n\n„Noi în acest proiect vrem să aducem artă cinematografică în fața publicului, vrem să vorbim în acest scurt metraj sau acest miniserial să vorbim despre tot și în același timp despre nimic, nu vrem să înțelegeți nimic dar în același timp o să înțelegeți tot”, a spus Edgar Bunea, membrul grupului de inițiativă locală „Atelierul Tinereții”.\n\nGrupul de inițiativă locală „ PRO Cercetare” urmează să ghideze 15 tineri pentru identificarea și înregistrarea speciilor de plante și animale din parcul ,,Micul Cluj”, din municipiul Ungheni în lunile de vară. Proiectul propus de ” Fondul pentru Tineri Ungheni” are drept scop integrarea în societate a tinerilor cu vârsta cuprinsă între 15-18 ani, din municipiul Ungheni, prin dezvoltarea inteligenței sociale și emoționale. „ Uniți pentru Ungheni” își propune să încurajeze 50 tineri să participe activ în viața comunității, să se implice în procesul decizional, de a-și manifesta talentele și abilitățile, precum și de a obține aptitudini noi pe care cu siguranță vor avea posibilitatea să le utilizeze pe viitor, finalitatea proiectului fiind depunerea către Consiliul local a unei Politici Publice de tineret, elaborate de către tineri.\n\n”Pornind de la îndemnul „Schimbarea începe de la TINEri”, Grupurile de Inițiativă Locală au identificat diverse probleme comunitare și au generat soluții creative care urmează să fie implementate până la finalul lunii august 2023. Această oportunitate este mai mult decât obținerea unui grant. Prin acest exercițiu tinerilor li se oferă șansa, de a obține experiența de lucru în implementarea de proiecte comunitare”, a spus Carolina Butușneanu, coordonatoarea proiectului „Alege să fii Tânăr Ambasador în Ungheni”.\n\nMenționăm că, cele 5 grupuri de inițiativă locală au obținut circa 20 mii lei fiecare pentru desfășurarea activităților incluse în proiecte, perioada de implementare fiind până pe 15 august 2023.\n\nProiectul „Alege să fii Tânăr Ambasador în Ungheni” este implementat de Asociația Obștească „Făclia”, în parteneriat cu Primăria municipiului Ungheni, în cadrul Programului „Ungheni Capitala Tineretului 2023”, finanțat de Agenția Națională pentru Dezvoltarea Programelor și Activității de Tineret. Program Național al Ministerul Educației și Cercetării al Republicii Moldova(MEC).",
    "metadata": {
      "original_file": "Expresul_Ungheni_0345.html"
    }
  },
  {
    "title": "În curând, la Pîrlița, va funcționa o spălătorie socială",
    "content": "Din 1 martie, Asociația Obștească ,,Inovaţii Sociale” în parteneriat cu autoritatea publică locală din comuna Pîrliţa şi Agenţia Teritorială de Asistenţă Socială Centru-Vest, dă start proiectului „Alba ca Zăpada”, un serviciu de spălătorie socială.\n\nProiectul cu o valoare financiară de 30 mii 998 euro, este finanțat de Uniunea Europeană, co-finanțat de către un consorțiu format din trei organizații ale societății civile: Keystone Moldova, Dorcas Moldova și Neoumanist Moldova. Primăria Pîrlița va veni cu o contribuție de 10% din valoarea totală a proiectului.\n\nPotrivit lui Andrei Chiorescu, manager de proiect, serviciul social va fi dedicat persoanelor vulnerabile (persoane cu venituri mici, șomeri, pensionari, familii monoparentale, persoane fără adăpost). Astfel, cel puțin 250 de persoane vor putea beneficia gratuit de serviciul – Spălătoria socială.\n\nSpălătoria socială prevede servicii de transportare a hainelor, spălare și igienizare, uscarea și călcare, dar și socializare între beneficiar. „Totodată, proiectul va crea noi locuri de muncă la nivel comunitar, va contribui la dezvoltarea unui serviciu social durabil și va promova incluziunea socială a grupurilor vulnerabile din comuna Pîrliţa.”, spune Andrei Chiorescu, manager de proiect, care este și președintele Asociației Obștești „Inovații Sociale”, responsabil de implementarea proiectului.\n\nContactat telefonic, Stanislav Babuțac, primarul comunei Pîrlița, a menționat că locația destinată pentru spălătoria socială va fi chiar în incinta primăriei, la parter. „Spațiul destinat spălătoriei sociale permite conectarea la rețeaua de apă și la sistemul de canalizare. Sunt necesare doar lucrări de reparație, iar acestea vor demara în martie. Ulterior, spațiul dat va fi amenajat și dotat cu trei mașini de spălat, un uscător și echipament pentru călcat”, a specificat primarul de Pîrlița.\n\nÎn cadrul acestui serviciu vor fi angajate trei persoane: un administrator, un șofer și un lucrător social. „Urmează în cel mai scurt timp ca asistentul social să acumuleze toată informația despre beneficiari ca să o transmită administratorului acestui serviciu, apoi se va întocmi și un program după care va activa spălătoria socială.”, a mai adăugat primarul.\n\nLa final de proiect, toate bunurile achiziţionate vor fi transmise către administrația publică locală Pîrliţa, iar aceasta va asigura sustenabilitatea proiectului şi va presta gratuit serviciul în continuare.\n\n„Într-adevăr, această spălătorie este necesară pentru localitatea noastră, mai ales că, avem multe persoane vârstnice, care au rămas singuri și le vine greu. Astfel, vom contribuie la îmbunătățirea calității vieții persoanelor din grupurile social vulnerabile”, a subliniat Stanislav Babuțac.\n\nDe menționat că oferirea serviciilor de calitate pentru persoanele vulnerabile este un subiect primordial pentru autoritățile locale. În acest context, primarul a menționat că își dorește, pe viitor, să înființeze în localitate și un centru de bătrâni, urmează doar să găsească resurse financiare.\n\nPotrivit lui Andrei Chiorescu, un serviciu de spălătorie socială asemănător a fost creat în cadrul unui alt proiect, este funcţional și este integrat în serviciile de zi din cadrul Centrului de reabilitare și integrare socială a bătrânilor din Ungheni.",
    "metadata": {
      "original_file": "Expresul_Ungheni_0200.html"
    }
  },
  {
    "title": "O spălătorie socială inaugurată la Pîrlița, cu sprijinul Uniunii Europene",
    "content": "Săptămâna trecută în comuna Pîrlița, raionul Ungheni, a fost inaugurată o spălătorie socială destinată sprijinirii persoanelor vulnerabile, cu scopul de a îmbunătăți calitatea vieții și de a promova incluziunea socială. Proiectul, implementat de Asociația Obștească „Inovații Sociale” în parteneriat cu primăria comunei, a beneficiat de un grant în valoare de 27.899 euro oferit de Uniunea Europeană, iar primăria a contribuit cu 70.000 de lei.\n\nPotrivit lui Andrei Chiorescu, reprezentant AO „Inovații Sociale”, spălătoria socială oferă gratuit servicii pentru aproximativ 250 de persoane aflate într-o situație social-materială dificilă. „Printre beneficiari se numără și persoanele cu mobilitate redusă, care vor putea utiliza serviciul de colectare și livrare a hainelor direct la domiciliu, datorită unei unități de transport achiziționate prin proiect”, a mai precizat acesta. \n\n În continuare sursa a mai menționat că din fondurile primite au fost realizate lucrări de renovare a spațiului, s-au achiziționat echipamente moderne precum mașini de spălat și uscat, masă și fier de călcat, aparat de aer condiționat, dar și mobilier. Totodată, proiectul a creat patru noi locuri de muncă: un manager, un lucrător social, un operator la mașinile de spălat și un conducător auto, care au beneficiat de instruire profesională.\n\nProiectul, parte a inițiativei Uniunii Europene „Promovarea OSC-urilor în calitate de parteneri în dezvoltarea serviciilor sociale reziliente”, a fost co-finanțat și implementat de Keystone Moldova, Fundația „Dorcas-Moldova” și Asociația pentru Educație „Neoumanist”. \n\n Începând cu 1 februarie 2025, primăria comunei Pîrlița va prelua gestiunea spălătoriei, asigurând continuitatea acestui serviciu esențial. \n\n „Această spălătorie socială este un exemplu concret de solidaritate și responsabilitate socială. Uniunea Europeană va continua să sprijine inițiativele care promovează incluziunea, demnitatea și respectul pentru fiecare individ”, a declarat Irina Beșliu, Manager de Programe în cadrul Delegației Uniunii Europene în Republica Moldova.",
    "metadata": {
      "original_file": "Unghiul_0102.html"
    }
  },
  {
    "title": "Deosebirea dintre testament, contractul de donație și contractul de înstrăinare a bunurilor cu condiția întreținerii pe v",
    "content": "Modernizarea Codului Civil, cât şi situaţia epidemiologică din lume, a generat o creștere a adresărilor la biroul notarial. Deseori am solicitarea din partea proprietarilor de bunuri : “Vreau să donez casa copilului, dar să fie după moartea mea şi cu condiția să mă întrețină până atunci”. Mi-am propus să explic cititorilor ziarului ”Unghiul” ce înseamnă sintagmele : “să donez”, “după moartea mea” şi “cu condiţia să mă țină”.\n\nDonaţia, inclusiv a casei de locuit sau a altor bunuri imobile sau mobile, se realizează în baza unui contract de donaţie prin intermediul căruia donatorul (părinţii, bunicii) dispune gratuit de un bun în favoarea donatarului (copii, nepoţi, etc.). Deci contractul de donaţie este un act gratuit. Desigur, donaţia poate fi făcută condiţionat punându-se donatarului obligaţia de a îndeplini anumite sarcini sau de a realiza un anumit scop.\n\n\n\n În acest caz se consideră donaţie doar partea excedentară cheltuielilor de executare a sarcinii sau de atingere a scopului.\n\n\n\n Pentru încheierea unui contract de donaţie este necesar ca ambele părţi să-şi manifeste consimţământul în formă autentică. Deci donatorul îşi manifestă voinţa de a dona bunul, iar donatarul voinţa de a accepta bunul. Donația este irevocabilă cu excepția cazurilor în care dreptul de revocare al donatorului este prevăzut în lege sau în contract.\n\n\n\n În calitate de donator, persoane fizice pot fi persoanele care dispun de calitate de exerciţiu deplină, cu alte cuvinte persoanele care au împlinit vârsta de 18 ani sau care prin încheierea căsătoriei au obţinut capacitatea de exerciţiu până la împlinirea vârstei de 18 ani.\n\n\n\n Minorii până la împlinirea vârstei de 18 ani, cât şi persoanele aflate sub ocrotire, nu pot încheia donaţii în calitate de donator, nici personal cu încuviinţarea reprezentantului legal, nici prin reprezentantul legal, chiar dacă ar exista autorizaţia autorității tutelare.\n\n\n\n Cetăţenii străini şi apatrizi (persoane fără cetăţenie) nu pot primi prin donaţie terenuri agricole, chiar dacă sunt rude de gradul I cu donatorul. \n\n Donatorul este obligat să pună bunul donat la dispoziţia donatorului, contractul de donaţie care prevede predarea bunului după decesul donatorului este nul.\n\n\n\n Contractul de donaţie nu include obligaţia de întreţinere a donatorului de către donatar, nici obligaţia de a asigura donatorul cu spațiul locativ, excepţie făcând donaţia condiţionată.\n\n\n\n Un contract de donaţie condiţionată poate prevedea dreptul donatorului de abitaţie viageră în imobilul donat, cât şi dreptul de uz viager. \n\n Dreptul de proprietate asupra bunurilor imobile este dobândit de către donator din momentul înregistrării lui în Registrul bunurilor imobile, ţinut de Serviciul Cadastral Teritorial.\n\n\n\n La autentificarea contractului de donaţie a bunurilor imobile, notarului i se prezintă obligatoriu: Documentele în baza cărora donatorul a obţinut dreptul de proprietate asupra acestui bun (contractul de vânzare-cumpărare, contractul de donație, certificatul de moștenitor, procesul-verbal de recepție finală a construcțiilor, extrasul din registrul de evidență a gospodăriilor, titlul de autentificare a dreptului deținătorului de teren, etc.); Extrasul din Registrul bunurilor imobile şi Certificatul cu privire la valoarea bunului imobil, pe care le poate obţine de la Serviciu Cadastral Teritorial; Certificatul de căsătorie al proprietarului – pentru determinarea regimului juridic al bunului (dacă bunul constituie proprietatea personală a donatorului sau reprezintă proprietatea comună a soţilor donatori); Actele de stare civilă care dovedesc gradul de rudenie între donator şi donatar; Actele de identitate ale ambelor părţi contractuale. Notarul poate solicita şi alte acte, ținându-se cont de fiecare situație în parte.\n\n\n\n După decesul donatorului, donatorul nu va mai fi obligat să perfecteze careva acte, cu excepţia donaţiei cu uz viager sau cu abitaţia viageră. În acest caz donatorul va aduce dovadă decesul donatorului pentru a se radia grevarea din Registrul bunurilor imobile.\n\n\n\n Prin sintagma: „După moartea mea”, se subînţelege dispunerea de bunuri prin intermediul unui testament. Testamentul este un act unilateral, personal şi revocabil prin care o persoană, numită testator, dispune de patrimoniul său pentru timpul când nu va mai fi în viaţă. \n\n După perfectarea testamentului, testatorul rămâne proprietar al bunurilor pe tot parcursul vieţii sale, având dreptul să-şi modifice sau să-şi revoce testamentul. La revocarea testamentului nu va fi necesar acordul moştenitorului.\n\n\n\n După decesul testatorului, moştenitorul va iniţia procedura de moştenire la un notar din circumscripţia ultimei reşedinţe obişnuite a testatorului. De la deschiderea procedurii succesorale şi până la obţinerea certificatului de moştenitor, se va trece printr-o procedură complexă care va dura câteva luni. Testamentul este o garanţie a testatorului de a nu fi privat în timpul vieţii de dreptul de proprietate. Pentru perfectarea testamentului autentic, testatorul va prezenta notarului: Actul său de identitate (buletinul de identitate valabil la moment); Actului de identitate a moştenitorului (în original sau o copie); Actele de stare civilă care fac dovada încheierii căsătoriei şi/sau a divorţului; Datele de identitate a tuturor copiilor din toate căsătoriile cât şi din afara căsătoriei sau adoptaţi. E de dorit la fel de prezentat o copie a unui act de identitate a tuturor copiilor pentru a fi scrise datele de identitate corect. Toate aceste date se includ în conţinutul testamentului.\n\n\n\n Bunurile obţinute prin moştenirea testamentară sau legală fac parte din proprietatea personală a moştenitorului şi înstrăinarea lor se va face fără acordul celuilalt soţ.\n\nÎnstrăinarea bunului cu condiţia să fie întreţinut poate fi realizată în baza unui contract, care aşa şi se numeşte – „Contract de înstrăinare a bunului cu condiţia întreţinerii pe viaţă”.\n\n\n\n În baza contractului de înstrăinare a bunului cu condiţia întreţinerii pe viaţă, o parte (beneficiarul întreţinerii) se obligă să dea celeilalte părţi (dobânditorul) în proprietate un bun imobil sau mobil, iar dobânditorul se obligă să-i asigure beneficiarului întreținerii locuinţă, hrană, îngrijiri şi ajutorul necesar pe timpul vieții, precum şi înmormântarea.\n\n\n\n Acest contract este cu titlul oneros, iar bunurile obţinute în baza acestui contract fac parte din proprietatea comună în devălmăşie a soţilor. Dobânditorul nu poate transmite creanţa de întreţinere altei persoane. \n\n Dobânditorul datorează beneficiarului întreţinerii prestaţia de întreţinere în mod echitabil ţinând seama de valoarea bunului înstrăinat şi de condiţia socială anterioară a beneficiarului întreţinerii. \n\n De obicei, contractul prevede obligaţia dobânditorului de a-i asigura beneficiarului întreținerii hrană, îmbrăcăminte, încălţăminte, menaj, precum şi folosirea unei locuinţe corespunzătoare, îngrijirea şi cheltuielile necesare în caz de boală.\n\n\n\n Acest contract nu poate include vreo prestare a serviciilor din partea beneficiarului de întreţinere, această clauză fiind lovită de nulitate. \n\n La acordul părţilor, obligaţia de întreţinere poate fi stabilită într-o sumă de bani.\n\n\n\n În timpul vieţii beneficiarului întreţinerii, dobânditorul nu are dreptul să înstrăineze bunul. Dobânditorul obţine dreptul de proprietate asupra bunurilor imobile obţinute astfel, la momentul înregistrării acestuia în Registrul bunurilor imobile. Cu înregistrarea în Registrul bunurilor imobile a dreptului de proprietate a dobânditorului are loc şi notarea interdicţiei de înstrăinare până la decesul beneficiarului întreţinerii. \n\n Gajarea sau grevarea în alt mod al bunului se permite numai cu acordul beneficiarului întreţinerii.\n\n\n\n Rezoluţiunea acestui contract poată fi solicitată atât de beneficiarul întreţinerii cât şi de dobânditor. Dobânditorul poate să declare rezoluţiunea dacă situaţia materială nu îi permite să continue executarea obligaţiunilor de întreţinere, în virtutea unor circumstanţe independente de voinţa lui. Rezoluţiunea se face în baza unui acord de rezoluţiune încheiat la notarul care a autentificat contractul, beneficiarului întreţinerii fiindu-i-se restituite actele de proprietate precedente care se păstrează în arhiva notarului.\n\n\n\n La autentificarea contractului de înstrăinare a bunului imobil cu condiţia întreţinerii pe viaţă notarului i se vor prezenta aceleaşi acte necesare pentru autentificarea contractului de donaţie, plus certificatul de căsătoriei şi buletinul soţului/soţiei dobânditorului.\n\n\n\n La autentificarea contractului vor participa ambii soţi dobânditori, personal sau prin intermediul reprezentanților. La rezoluţiunea contractului, la fel, se va verifica informaţia din Registrul bunurilor imobile şi stare civilă a părţilor contractante.\n\n\n\n Valoarea întreţinerii prestate de dobânditor nu trebuie restituită, cu excepţia cazurilor în care dobânditorul declară, în condiţiile legii, rezoluţiunea pe motiv de neexecutare a obligaţiunilor beneficiarului întreţinerii. La decesul dobânditorului, drepturile şi obligaţiile lui trec la moştenitori. Moştenitorii au dreptul să aleagă executarea obligaţiilor de întreţinere sau rezoluţiunea. Rezoluţiunea acestui contract cu moştenitorii poate avea loc doar după primirea de către moştenitori a certificatului de moştenitor şi în dependență de caz, după partajul masei succesorale.\n\n\n\n Fiecare persoană are dreptul să-și determine metoda de a dispune de bunurile sale, ținând cont de situația sa familiară, de starea materială și de preferințe.",
    "metadata": {
      "original_file": "Unghiul_0552.html"
    }
  },
  {
    "title": "La Petreşti: tata – consilier, mama – contabilă-şefă, fiica – secretar al consiliului local",
    "content": "Locuitorii ai comunei Petreşti consideră că în cadrul primăriei cu pricina ar fi fost făcută o ilegalitate, care ar consta în angajarea unei persoane la o funcţie publică contrar prevederilor legii. Totodată aceasta s-ar fi aflat în conflict de interese, deoarece în cadrul primăriei activează o rudă apropiată, iar membru al consiliului comunal ar fi o altă rudă apropiată. Situaţia este încâlcită – mama, tata, fiica…\n\nEste vorba de Cătălina Bereghici, care de la 11 aprilie 2014 până în septembrie 2015 a deţinut funcţia de secretar al consiliului comunal. Fapt dovedit şi prin decizia adoptată de către consilieri, în cadrul şedinţei ce a avut loc la 11 aprilie 2014. Funcţia a devenit temporar vacantă, după ce secretarul Ludmila Bereghici a depus cerere pentru acordarea concediului de îngrijire a copilului. \n\n Cătălina Bereghici spune că ar fi aflat despre postul cu pricina de la colega sa, care trebuia să plece în concediu de maternitate. Potrivit ex-consilierului Igor Bereghici, atât la etapa constituirii comisiei de concurs, cât şi la cea de organizare a acestuia, de numire în funcţie a Cătălinei Bereghici nu ar fi fost respectate prevederile legislaţiei în vigoare. De altfel, membru al comisiei de concurs a fost şi reprezentantul Oficiului Teritorial Ungheni al Cancelariei de Stat, Oxana Radu, care zice că nu a sesizat vreo neregulă. Totul ar fi fost legitim: „Nu sunt semnalate derogări. Situaţia e depăşită. Au fost sesizări din partea consilierilor şi a locuitorilor satului cu privire la acest fapt, dar nu au fost găsite ilegalităţi în procedura de desfăşurare a concursului sau numire în post”. Se îndreptăţeşte şi primarul Serghei Gorea, chipurile, subiectul respectiv s-ar fi epuizat şi că deja Cătălina Bereghici nu ar mai activa în cadrul instituţiei, dânsa fiind angajată pe perioada 11.04.2014- 15.12.2016.\n\nFostul secretar a revenit din concediul de maternitate. Cică, au fost verificaţi şi de procurori, şi de ofiţeri anticorupţie, care nu ar fi găsit nimic ilegal. Unii consilieri, dar și locuitori ai satului nu împărtăşesc aceeaşi idee şi consideră că membrii comisiei de concurs, iar ulterior și organele de control nu au analizat chestiunea obiectiv. \n\n Mai mult, Igor Bereghici spune că secretarul consiliului local Cătălina Bereghici, cât a fost în funcţie, s-ar fi aflat în conflict de interese cu contabila-şefă, care este mama ei: „Dacă funcţiile de secretar şi contabil şef nu se subordonează una alteia, cum se procedează în cazul când primarul lipseşte? La Petreşti, Serghei Gorea a lipsit o perioadă de la serviciu, pe motiv de boală. În perioada respectivă activa Cătălina Bereghici. Oare asta nu poate fi numit conflict de interese?”. Oxana Radu însă nu a dat un răspuns clar nici la acest subiect: „Nu poate fi analizat prin prisma conflictului de interese. Nu înţeleg care este rostul să scrieţi despre un subiect care a fost epuizat. Cătălina Bereghici nu mai activează în cadrul entităţii, fostul secretar Ludmila Bereghici a revenit în post, după concediul de îngrijire a copilului”. \n\n De notat, unul dintre membrii consiliului comunal, în perioada când a fost numită în funcţie Cătălina Bereghici, a fost tatăl acesteia, Ghenadie Bereghici. În decizia cu privire la numirea în funcţie a secretarului consiliului comunal este menţionat că cinci consilieri au fost pentru, unul a votat împotrivă, iar altul s-a abţinut.\n\nLa concursul de angajare, candidaţii nu ar fi fost evaluaţi după merite\n\nPe de altă parte, ex-consilierul consideră că ar fi fost admise derogări la etapa de desfăşurare a concursului. Dânsul face trimitere la alineatul (1), (2) art. 37 din Legea privind administraţia publică locală, care spune că persoana numită în funcţia de secretar trebuie să fie licenţiat al unei facultăţi de drept sau administraţie publică şi doar în cazul când la concurs nu se prezintă persoane care ar avea studiile respective, sunt admişi candidaţi care au absolvit alte facultăţi. Din start, consideră Igor Bereghici, această prevedere nu ar fi fost luată în vedere. \n\n La concursul pentru postul de secretar al consiliului comunal au aplicat şase candidaţi, iar câştigătoare a devenit Cătălina Bereghici, cu o diferenţă infimă, jumătate de punct faţă de Mihai Staraşciuc. Ultimul susţine că membrii comisiei de concurs nu ar fi fost obiectivi, iar Cătălina Bereghici ar fi fost favorizată. Mihai Staraşciuc a deţinut funcţia de secretar al acestui consiliu în perioada anilor 2000-2007. Dânsul are studii universitare în domeniul istoriei, iar pe parcurs ar fi făcut anumite cursuri care se referă la activitatea administrativă şi juridică. Starașciuc consideră că nu ar fi fost luat în calcul faptul că are experienţă în domeniul în cauză şi că s-ar fi ştiut din start cine va fi câştigătorul. \n\n „Când am aflat de concurs, am înaintat actele conform listei. La partea scrisă, eu am fost câştigător, de aceasta şi nu înţeleg cum la partea practică am pierdut cu jumătate de punct. Ulterior am fost anunţat că nu am câştigat concursul şi am depus contestare, întrucât nu s-a luat în calcul nivelul de studii, diploma, experienţa de muncă – ceea ce i-ar lipsi oponentei mele. Dar fără rost. Aceste aspecte se pare că nu au fost considerate derogări”, a declarat Staraşciuc. \n\n Cătălina Bereghici consideră că a fost evaluată de către membrii comisiei după merite, a studiat legislaţia şi că nu a întâmpinat greutăţi la concurs, ulterior în activitate: „Am decis să particip la concurs. Am studii superioare şi m-am gândit că voi face faţă atribuţiilor. De altfel, aşa a şi fost. Am analizat şi însuşit legislaţia, deoarece nu am studii în domeniul juridic sau administrativ, ci sunt specialist în contabilitate”. \n\n Acum Cătălina Bereghici e la rândul său în concediu de maternitate şi spune că ar fi fost atenţionată că va putea să ocupe un loc de muncă în cadrul primăriei dacă va fi un post vacant. \n\n Procurorul raionului Ungheni, Eduard Florea, spune că nu este la curent cu acest caz. Dânsul a subliniat că trebuie să fie depusă o plângere, pentru ca ulterior organele de drept să iniţieze un control pentru ca să fie stabilit dacă au fost sau nu admise abateri. Procurorul însă menţionează că, în lipsa primarului, atribuţiile sunt îndeplinite de secretar: „Şi având în vedere faptul că mama secretarului îndeplineste funcţia de contabil, deci, în perioada când îndeplinește și atribuțiile primarului, ea ar fi fost în subordinea secretarului, cazul ar putea fi analizat prin prisma conflictului de interese”. În privinţa modului cum a decurs concursul de angajare a secretarului, chiar şi temporar, procurorul zice că legea trebuia respectată, iar interesele personale nu trebuie să prevaleze cele publice, ale comunităţii: „Dacă la concurs au participat şi profesionişti în domeniul solicitat, cu experienţă, membrii comisiei trebuiau să le dea prioritate”.\n\nAceastă publicaţie a fost elaborată în cadrul unui proiect implementat de CAPC cu susţinerea oferită de European Endowment for Democracy (EED). Opiniile exprimate aparţin autorilor și nu reflectă în mod necesar poziţia EED.",
    "metadata": {
      "original_file": "Unghiul_0047.html"
    }
  },
  {
    "title": "Cele peste 100 de ascensoare din municipiul Ungheni vor fi expertizate",
    "content": "Cele peste 100 de ascensoare din blocurile de locuit din municipiul Ungheni vor fi expertizate și diagnosticate de către un grup de experți. Cel care a solicitat expertiza este însuși Vitalie Vrabie, primarul municipiului Ungheni.\n\nAceste zile, dânsul a avut o întrevedere cu echipa venită din Chișinău, pentru a pune la punct ultimele detalii. „Aș dori să avem o claritate pentru fiecare ascensor în parte, ca apoi să decidem ce acțiuni de îmbunătățire vom întreprinde. Pentru noi este importantă securitatea și confortul fiecărui cetățean atunci când intră într-un ascensor”, a punctat Vitalie Vrabie.\n\nDe notat că, la momentul de față, în Ungheni există, per total, 107 ascensoare, dintre care necesită o evaluare și diagnosticare 100. Marea majoritate a acestora, peste 90%, sunt instalate în anii 1980-1993 și doar 5 ascensoare sunt instalate în perioada 2006-2013.\n\nAscensorul din Primărie a fost instalat la 24 decembrie 1979, fiind unul dintre cele mai vechi din Ungheni. \n\n În aceeași zi, experții au început lucrul. Urmează ca în 60 de zile să vină cu un studiu de expertiză tehnică a ascensoarelor existente și un program de modernizare a parcului de ascensoare din Ungheni.\n\nDocumentul respectiv va fi elaborat cu suportul Programului „EU4Moldova: regiuni-cheie”. Acesta va servi ca temei pentru realizarea unor proiecte importante și atragerea de noi surse extrabugetare cu scopul de a reabilita parcul de ascensoare din Ungheni.\n\nVictor Hîrjău, vicepreședintele Asociației Patronale a Societăților de Ascensoare din Republica Moldova, a salutat inițiativa Primăriei municipiului Ungheni de a evalua și diagnostica cele 100 de ascensoare, menționând că ele trebuie să aibă o funcționalitate garantată, să fie eficiente din punct de vedere energetic, să ofere siguranță și confort.",
    "metadata": {
      "original_file": "Expresul_Ungheni_0191.html"
    }
  },
  {
    "title": "Examenele de absolvire a ciclului gimnazial se vor desfășura în format centralizat",
    "content": "Examenele de absolvire a ciclului gimnazial se vor desfășura în format centralizat, iar campania „Fii onest”, inițiată anul trecut în 8 raioane, se va extinde la nivel național. În ziua examenelor, vor fi observatori voluntari în toate instituțiile de învățământ din țară, iar lucrările de examen vor fi verificate centralizat și nu la nivelul direcțiilor raionale, cum a fost până acum, transmite IPN.\n\nPotrivit ministrului educației și cercetării, Dan Perciun, elevii vor avea trei șanse, în loc de două, pentru a susține examenul de absolvire.\n\nTotodată, 6000 de elevi vor beneficia de ore suplimentare gratuite de pregătire pentru examenul de matematică. În același context, urmează a fi lansată campania „Ajută un coleg”, în care elevii de liceu vor fi încurajați să-și sprijine colegii din gimnaziu în pregătirea pentru examenul de matematică.\n\nMinistrul a adăugat că în acest an, pentru prima dată, vor fi examene centralizate și evaluări externe pentru câteva discipline de profil la colegii: contabilitate, turism, merceologie și administrarea afacerilor. Aproximativ 12 mii de elevi din 20 de instituții de învățământ profesional vor participa la acest exercițiu.\n\nMinistrul a adăugat că în acest an va fi desfășurată o campanie națională pentru combaterea plăților informale și va continua implementarea sistemului guvernamental de plăți, ca alternativă legală pentru implicarea transparentă a părinților în finanțarea școlilor și grădinițelor. Primele 130 de școli sunt deja parte din acest sistem, iar în 2025 va fi extinsă utilizarea acestuia în mai multe instituții.\n\nPotrivit lui Dan Perciune, în acest an va apărea prima versiune a noului curriculum, care va fi implementat în 2027. La sfârșit de an vor fi prezentate drafturile de curriculum pentru discuții publice.",
    "metadata": {
      "original_file": "Unghiul_0417.html"
    }
  },
  {
    "title": "O platformă de înscriere online a copiilor la grădinițe și școli din municipiul Ungheni ar putea fi lansată în curând",
    "content": "Asociația Obștească de Educație Civică „Viitorul Începe Azi” (AEC) din municipiul Ungheni implementează proiectul „Acces digital la educație în municipiul Ungheni”. Scopul acestuia constă în digitalizarea serviciilor de înscriere la școli si grădinițe a copiilor și elevilor din municipiul Ungheni, iar rezultatul principal va ține de crearea unei platforme digitale de înscriere a copiilor la grădinițele din municipiul Ungheni.\n\nÎn acest sens, la data de 7 septembrie, AEC a organizat și desfășurat evenimentul „Acces digital la educație în municipiul Ungheni: activități și impact”, cu participarea managerilor de grădinițe și școli, reprezentanți ai autorităților publice locale. În cadrul acestuia, din partea organizatorilor, a fost oferită participanților o informație mai detaliată despre proiect, cât și despre activitățile realizate, inclusiv prezentarea studiului privind riscurile și oportunitățile implementării soluției online de înscriere a copiilor la grădinițe și școli, dar și studiul de cartare a sistemului educațional din municipiului Ungheni.\n\nÎn cadrul activității, Constantin Stratulat, președinte AEC, coordonator de proiect, a informat participanții despre scopul și obiectivele proiectului, activitățile care au fost desfășurate sau urmează, dar și despre rezultatele așteptate. În rezultat, părinții vor beneficia de un instrument online, ce va facilita înscrierea copiilor la grădiniță. Platforma va asigura transparența procesului de înscriere a copiilor la grădiniță, eventual la școli, prin oferirea informației despre situația reală în grupe sau clasele în care se dorește a fi înscris copilul.\n\n„Pentru noi este foarte important de a ne aduce aportul la digitalizarea sistemului educațional din municipiul Ungheni. Trăim în epoca marilor salturi în domeniul IT, digitalizarea serviciilor este o cerință a vremurilor din care avem de câștigat cu toții. Sper să fie de bun ajutor acest proiect atât părinților, dar și cadrelor didactice. Copiii merită atenție și susținere din partea societății”, a menționat Constantin Stratulat, președinte AEC, coordonator de proiect.\n\nDe notat că, proiectul este implementat de AEC în parteneriat cu Direcția Educație Ungheni si Primăria municipiului Ungheni.\n\n„Primăria municipiul Ungheni a purces deja la digitalizarea a mai multor servicii. Crearea unei platforme de înscriere online la grădinițe a copiilor din municipiu este ceea ce urma să realizăm, deși Primăria a început de ceva timp înscrierea online a copiilor prin e-mail. Într-un final, realizăm această intenție în comun cu AEC, dezvoltând un parteneriat orientat spre binele părinților și copiilor lor”, susține și Dionisie Ternovschi, primar interimar al municipiului Ungheni.\n\n„Cu certitudine, această platformă va simplifica anumite proceduri și va economisi din timpul părinților. Este un lucru foarte bun, iar dacă va fi funcțional și îl vom îmbunătăți în permanență, va fi chiar un plus pentru sistemul educațional din Ungheni”, a mai adăugat și Iulia Pancu, șefa Direcției Educație Ungheni.\n\nȘi Ana Cersac, directoarea grădiniței – creșă „Delia”, spune că e necesar de a avea și în municipiul Ungheni o astfel de platformă de înscriere a copiilor la grădiniță, mai ales că în capitală o astfel de platformă este funcțională de ceva timp. „Trebuie să recunoaștem că, trăim într-un mediu în care tehnologiile informaționale ne ajută foarte mult să gestionăm de la distanță, anumite situații. Chiar mă bucur că astfel de proiecte se implementează și în municipiul nostru, iar această platformă va fi una transparentă, corectă pentru întreaga comunitate”, a punctat ea.\n\nProiectul se desfășoară în cadrul Programului de Granturi Locale (PGL) oferit în cadrul proiectului „Societatea civilă împotriva corupției” implementat de Centrul „CONTACT” în Regiunea de Dezvoltare Centru din fondurile oferite în cadrul proiectului „Consolidarea Statului de Drept și a Mecanismelor Anticorupție în Republica Moldova”, care se implementează cu suportul financiar al Uniunii Europene și al Ministerului Federal German pentru Cooperare Economică și Dezvoltare (BMZ) și este implementat de Agenția de Cooperare Internațională a Germaniei (GIZ).",
    "metadata": {
      "original_file": "Expresul_Ungheni_0312.html"
    }
  },
  {
    "title": "Peste 2 mii de persoane salvate din incendii, anul trecut",
    "content": "Peste 2 mii de persoane au fost salvate din incendii pe parcursul anului trecut, de către angajații Inspectoratului General pentru Situații de Urgență. În total, pompierii și salvatorii au desfășurat aproape 25 de mii de misiuni în 2024, transmite IPN.\n\nColaborarea strânsă cu comunitatea a fost de bază, peste 800 000 de cetățeni implicându-se activ în campaniile de prevenire și informare desfășurate la nivel național. Aceste inițiative au consolidat conștientizarea publicului și au redus riscurile, afirmă autoritățile.\n\nIGSU a conceput anul trecut o hartă a adăposturilor de protecție adaptivă, care include locații cu acces public, ce pot fi utilizate temporar de cetățeni în situații de urgență.\n\nDe asemenea, au fost implementate măsuri rapide și eficiente de intervenție în caz de înec, care au dus la salvarea a peste 300 de vieți până la finele anului precedent.\n\nLa nivel internațional, Republica Moldova a demonstrat că este un partener de încredere în domeniul protecției civile. Echipele naționale au fost detașate în Grecia, pentru a sprijini stingerea a opt incendii majore, salvând trei vieți, a menționat IGSU.\n\nÎn anul 2025 va continua desfășurarea campaniilor de prevenire pentru siguranța cetățenilor și de consolidare a încrederii în instituțiile de ordine publică. Printre obiectivele stabilite se regăsește, totodată, întărirea capacităților operaționale, deschiderea de noi remize de pompieri și dotări cu tehnică performantă.",
    "metadata": {
      "original_file": "Unghiul_0381.html"
    }
  },
  {
    "title": "Foto / Polițiștii și tinerii din Ungheni au acționat pentru a reduce accidentele rutiere",
    "content": "Pentru a comemora victimele accidentelor rutiere, dar și pentru a sensibiliza opinia publică cu privire la reducerea și prevenirea accidentelor rutiere, reprezentanții Inspectoratului de Poliție Ungheni în conlucrare cu tinerii din grupul „TeatrUngheni”, condus de Edgar Bunea, au desfășurat o campanie de informare, pe traseul național R1 Ungheni – Chișinău. Punctul de reper a fost satul Pîrlița.\n\n„Am decis să aducem la cunoștința unui număr cât mai mare de persoane, despre fenomenul accidentelor rutiere, care, cu părere de rău, este unul destul de îngrijorător, soldat cu decese și cu zeci de persoane traumatizate. Am ales anume această locație, dat fiind faptul că este un traseu național, iar circulația mașinilor este mai intensă. În acest mod, am informat mult mai multe persoane.”, a specificat Ecaterina Rusu, ofițer superior al serviciului interacțiune comunitară al Secției Securitate Publică al Inspectoratului de Poliție Ungheni.\n\nAstfel, tinerii voluntari au avut misiunea de a distribui pliante informative conducătorilor auto, precum și celorlalți participanți la trafic, vorbindu-le despre necesitatea și obligația acestora de a respecta regulile de circulație rutieră.\n\n„Sunt mulțumită de faptul că am reușit să mă implic în desfășurarea acestei activități. Consider că, oamenii cărora le-am împărțit aceste pliante informative, vor fi mai atenți atunci când pornesc la drum, vor respecta regulile și vor fi prudenți în acțiunile pe care le fac atunci când conduc.”, a subliniat Bianca Iarușevschi, una din cei 7 tineri implicați în campanie.\n\nDoru, un șofer căruia tinerii i-au înmânat pliantele informative, este de părere că, înainte de a urca la volan, șoferii ar trebui să își mai amintească de regulamentul circulației rutiere, să fie conștienți și atenți. „Și, încă un moment important, să nu creadă unii șoferi că, dacă dețin un automobil mai puternic sau mai scump, atunci ei sunt „șefii” șoselelor. Din cauza unor astfel de „șoferi”, mor oameni nevinovați… Totodată, aș vrea să îndemn și pietonii la atenție. În calitate de șofer, deseori mă ciocnesc de situații în care aceștia nu respectă regulile de traversare a străzii. În multe cazuri, da, șoferii sunt vinovați de producerea accidentelor din varii motive, fie viteză, fie nu se asigură la depășire și multe altele, dar și pietonii poartă o oarecare responsabilitate, uneori din cauza vizibilității reduse nici nu-i vezi, nu poartă nimic reflectorizant, te trezești cu ei lângă mașină.”, face o remarcă șoferul.\n\nUn alt șofer a îndemnat conducătorii auto să nu urce la volan în stare de ebrietate, dar și să nu încalce limita de viteză, pentru a evita producerea unui accident rutier, soldat cu urmări grave. „De asemenea, pietonii ar trebui să se asigure atunci când traversează strada, să nu se arunce pe zebră. Din experiența mea de șofer, în cazuri foarte rare, pietonii se asigură atunci când traversează. Pun capul în jos, nu se uita nici în stânga, nici în dreapta. Iar bicicliștii să poarte veste reflectorizante pentru a fi văzuți de departe.”, a subliniat Dumitru.\n\nÎn aceeași ordine de idei, Serghei, un pieton care traversa în acele momente strada, a salutat ideea campaniei, făcând totodată, un apel către toți participanții la trafic să manifeste atenție.\n\nRaisa, una din pasagerele unui microbuz, este de părere că, accidentele rutiere, în care își pierd viața oamenii sau rămân cu diferite traume, ar putea fi evitate dacă s-ar respecta viteza. „Atenția trebuie să fie manifestată din ambele părți, șoferii să se asigure, să nu conducă cu viteză, mai ales acum, când vizibilitatea e redusă, iar pietonii să se asigure când traversează strada.”, a venit cu un îndemn ea.\n\nActivitatea a fost organizată în contextul zilei mondiale de comemorare a victimelor accidentelor rutiere, care se marchează în a treia duminică a lunii noiembrie.\n\nÎn 2023, în raionul Ungheni au fost înregistrate 214 accidente rutiere, soldate cu 42 de victime. Dintre acestea, 31 de persoane au avut de suferit diverse traumatisme, iar 9 adulți și 2 copii au decedat în urma accidentelor rutiere.",
    "metadata": {
      "original_file": "Expresul_Ungheni_0257.html"
    }
  }
]