[
    {
        "title": "Șefa de la Oncologie, înregistrată video și audio când lua șpaga. Unii se plâng însă că doctorița e linșată de....presă",
        "text": "Șefa Secției Oncologie de la Spitalul Județean Suceava a fost înregistrată video și audio când lua șpaga, chiar în cabinetul ei. Și nu o dată, de două ori sau de trei ori, ci de zeci de ori. Unii se plâng însă că doctorița e linșată de…presă.\n\nÎn timp ce habarniștii bat câmpii pe rețelele de socializare în încercarea de a strânge electorat pentru alegeriile viitoare și spun că presa, atât locală cât și cea națională, are ceva cu șefa de la Oncologie și că acest caz este o făcătură, în timp ce în spital se strâng semnături la nu știu ce memoriu pentru eliberarea doctoriței din arest și sunt colegi care se bat cu pumnul în piept că ea doar ar fi acceptat mici atenții, ies la iveală detalii noi în acest caz.\n\nAceeași presă acuzată de mușamalizare și de altele, aduce miercuri clarificări în acest caz controversat și vorbește despre probe adunate de procurori, după ce doi dintre pacienții doctoriței Anca Dumitrovici Ababneh, și nu unii colegi invidioși (cum se vehiculează în spital de zile bune), au depus plângeri împotriva ei.\n\nUna din plângeri a fost depusă direct la DNA București și aduce în prim plan cazul unui pacient bolnav de cancer, care luni de zile ar fi stat fără tratament iar ulterior a murit.\n\nRudele acuză că nu i s-ar fi dat tratament la Suceava până când pacientul nu i-ar fi spus doctoriței că face un împrumut la CAR pentru a putea să îi dea niște bani. Era însă prea târziu.\n\nUn alt pacient, cu două forme de cancer, a trebuit să dea în loc de 50 de lei, 100 de lei (?!), aceluiași medic, tot pentru a putea fi tratat.\n\nÎn referatul procurorilor se scrie negru pe alb că actul medical era condiționat de șpagă și sunt probe pentru 62 de cazuri de acest gen.\n\nDe câteva zile unii colegi ai doctoriței au început o campanie de denigrare a presei pe rețele de socializare și în spațiul public, cum că acest caz ar fi o făcătură și multe alte neadevăruri spune despre presă, precum minciuna lansată de un individ cu ambiții politice – care susține că presa se ocupă acum de cazul unui amărât de medic și a tăcut atunci când a fost vorba despre mita de 40.000 de euro luată de vicepreședintele CJ Suceava – Cristinel Crețu.\n\nNimic mai fals, toată presa a mediatizat intens cazul fostului vicepreședinte al CJ Suceava și se poate observa acest lucru la o simplă căutare pe google (chiar personajul care a lansat minciuna știe de caz..tot din presă)!\n\nAceeași atitudine o au și colegi de-ai doamnei doctor, ca și cum presa ar fi vinovată de faptele relatate!\n\nDesigur, e greu să accepti anumite informații și detalii, e greu să crezi că un om, un medic ce a depus un jurământ, o persoană pe care o știi poate din studenție, ar putea da dovadă de atâta cinism, de lipsă de omenie și nu are frică de Dumnezeu! Da, este foarte greu, dar asta nu înseamnă că trebuie să plasezi vina în altă parte sau să închizi ochii!\n\nAm cunoștințe și prieteni în sistemul medical, unii dintre ei m-au ajutat în momente grele. Sunt oameni din acest sistem pe care îi respect și îi iubesc, oameni care au salvat sute, poate chiar mii de vieți, oameni care se luptă cu moartea zi de zi și o înfruntă cu înverșunare și pasiune pentru meseria lor! Ei nu pot fi puși în aceeași oală cu un medic ce lua șpagă de la muribunzi, asta e clar, dar nici nu se poate să închizi ochii – în calitate de coleg, de om care face parte din același sistem!\n\nDar să lansezi scenarii prin spital, să dai vina pe nu știu ce alt doctor că sefa de la Oncologie a ajuns pe mâna procurorilor și apoi să acuzi și presa, în încercarea de a acoperi rahatul, așa cum face pisica, e cam mult!\n\nAr trebui, domnilor medici, inclusiv cei din sindicat, să vă uitați foarte atent în ograda proprie în loc să scuipați presa în cap și să o linșați public, în loc să încercați să o intimidați pentru simplul motiv că și-a făcut treaba! Dosarul acesta a fost făcut public pe baza celor constatate de PROCURORI și nu de niște habarniști de pe rețele de socializare!\n\nUPDATE: Miercuri după amiază, medicul a fost scos din arestul preventiv și plasat în arest la domiciliu după ce avocații săi au contestat măsura arestului preventiv.",
        "label": "Bucovina"
    },
    {
        "title": "Gheorghe Flutur salută aprobarea indicatorilor Autostrăzii A 8 de la Tg Neamț la Ungheni, el fiind cel care a introdus Autostrada Unirii în programul de guvernare",
        "text": "Gheorghe Flutur, prim-vicepreședintele PNL, salută aprobarea indicatorilor Autostrăzii A 8 de la Tg Neamț la Ungheni, el fiind cel care a introdus Autostrada Unirii în programul de guvernare comun PNL-PSD.\n\nAprobarea a fost acordată de către Ministerul de Finanțe, condus de liberalul Marcel Boloș.\n\nGheorghe Flutur spune că pe perioada în care a fost președinte al Consiliului Județean Suceava a modernizat drumurile județene care vor face legătura cu această autostradă.\n\n„Mulțumirea mea vine și în contextul în care eu am fost liderul politic care a inclus în programul de guvernare comun PNL-PSD a proiectului Autostrăzii Unirii, alături de Autostrada A7 și de Autostrada Nordului. Zona de nord-est a României a fost și rămâne o „pată neagră” pe harta țării din cauza lipsei infrastructurii de autostradă.\n\nÎmi exprim speranța ca lucrările la A8 să fie demarate și pe tronsonul de la Târgu Neamț spre Târgu Mureș, prin trecerea Carpaților Orientali. Aceasta este legătura cea mai așteptată de românii din această parte de țară cu Occidentul și cu Ardealul.\n\nCât timp am deținut funcția de președinte al Consiliului Județean Suceava am avut o strategie de interconectare a drumurilor județene și naționale cu Autostrada A8, strategie care sper să fie continuată.\n\nTrei drumuri județene au fost modernizate, dintre care două sunt finalizate, iar unul este aproape de finalizare.\n\nEste vorba despre drumul de la Boroaia-Giulești-Timișești, care face legătura cu A8, despre DJ Mălini-Borca, care va lega județul de A8 la Poiana Largului, și despre DJ Panaci-Bilbor, care va duce la Toplița și A8, în județul Mureș.\n\nÎn ultimele zile ale acestui mandat de președinte al Consiliului Județean Suceava, am trimis o adresă prin care am cerut scoaterea la licitație a unui tronson din Autostrada Nordului, varianta ocolitoare Gura Humorului, unde indicatorii tehnico-economici au fost deja aprobați de Guvern”, a declarat Gheorghe Flutur.",
        "label": "Bucovina"
    },
    {
        "title": "Determinarea ureei serice: Când este indicată și de ce este importantă",
        "text": "Ureea serică este un indicator esențial al funcției renale și al metabolismului proteic, iar determinarea ei poate oferi o imagine clară asupra stării de sănătate a unei persoane și în special a funcției renale a acesteia.[3] Mai multe detalii despre indicațiile testului de uree serică și informațiile pe care le poate oferi acesta vei descoperi în rândurile de mai jos.\n\n \n\n Când se recomandă determinarea ureei serice \n\n Ureea este un produs rezidual, rezultat prin descompunerea proteinelor din alimentele pe care le consumăm. Se formează în ficat, după care călătorește prin sânge până la rinichi, unde este filtrată și eliminată în urină. Nivelul de uree din sânge le permite medicilor să evalueze funcția renală, valori mai ridicate decât cele considerate normale indicând, de regulă, o problemă la nivelul rinichilor.[2]\n\n Din acest motiv, determinarea ureei serice se recomandă frecvent în cazul persoanelor cu suspiciuni de afectare renală. Motivul poate fi reprezentat de prezența unor simptome precum nevoia frecventa de a urina, mâncărimile, oboseala, umflarea picioarelor și a mâinilor, crampele musculare sau tulburările de somn. Prezența sângelui în urină, pierderea apetitului sau urina spumoasă sunt considerate alte potențiale semne de alarmă.[2][3]\n\nAstfel de simptome apar însă, de regulă, în stadiile mai avansate ale bolii renale, nu și în stadiile incipiente ale acesteia, astfel ca determinarea ureei serice poate fi recomandata persoanelor care prezintă factori de risc pentru o astfel de afecțiune chiar și în lipsa unor manifestări specifice. Exemple de astfel de factori de risc sunt istoricul familial de boli renale, diabetul, hipertensiunea arterială și bolile cardiovasculare.[3]\n\nCând determinarea ureei serice se efectuează în vederea depistării unor posibile probleme cu rinichii, este indicată și măsurarea nivelului creatininei serice – un alt produs rezidual pe care rinichii sănătoși îl filtrează din organism prin urină și al cărui nivel ridicat poate indica o afectare renală.\n\n Pe lângă evaluarea funcției renale și confirmarea suspiciunii de boli renale, testul de uree serică mai poate fi indicat pentru a ajuta la determinarea eficacității tratamentului prin dializă sau ca parte a unui grup de analize efectuate în vederea diagnosticării altor afecțiuni.[1]\n\nCe informații oferă determinarea ureei serice \n\n Care sunt valorile normale ale ureei serice depinde de vârsta pacientului și de metoda de lucru a laboratorului care efectuează testul, motiv pentru care interpretarea rezultatelor unei astfel de analize poate fi făcută doar de către un medic. În general, un nivel prea ridicat al ureei serice indică, după cum menționam mai sus, o disfuncție renală, adică faptul că rinichii nu funcționează corespunzător. Valorile ridicate ale ureei serice, combinate cu un nivel ridicat al creatininei, pot duce la diagnosticul de insuficiență renală.[2]\n\n În același timp, trebuie ținut cont și de faptul că creșterea nivelului ureei serice poate avea și alte cauze, inclusiv:\n• deshidratarea;\n• obstrucția tractului urinar;\n• insuficiența cardiacă congestivă;\n• infarctul miocardic recent;\n• sângerările gastrointestinale;\n• arsurile severe;\n• administrarea anumitor medicamente (inclusiv unele antibiotice);\n• o dietă bogată în proteine;\n• stresul;\n• vârsta înaintată (nivelul ureei serice crește odată cu înaintarea în vârstă).[1][2]\n\nMai rar, pot fi întâlnite și valori scăzute ale ureei serice. Acestea pot avea drept cauze, de exemplu, dieta săracă în proteine, hiperhidratarea sau o afecțiune hepatică.[2]\n\nDeterminarea ureei serice este un test important în diagnosticarea și monitorizarea unor afecțiuni renale, dar și al altor boli. Acest test oferă informații valoroase despre funcționarea rinichilor și poate ajuta la identificarea unor posibile probleme de sănătate.\n\nÎn același timp, este important să nu uităm că rezultatele anormale ale acestei analize nu indică în mod obligatoriu existența unei afecțiuni medicale ce necesită tratament. Este necesar să te adresezi întotdeauna unui specialist pentru interpretarea rezultatelor analizelor tale și stabilirea unui diagnostic corect.\n\n Bibliografie:\n\n 1. „Blood Urea Nitrogen (BUN) Test”, Mayo Clinic, 2023, www.mayoclinic.org/tests-procedures/blood-urea-nitrogen/about/pac-20384821. Accessed 5 Sept. 2023.\n\n 2. „Blood Urea Nitrogen (BUN): Testing, Levels & Indication”, Cleveland Clinic, 2022, my.clevelandclinic.org/health/diagnostics/17684-blood-urea-nitrogen-bun-test. Accessed 5 Sept. 2023.\n\n 3. „BUN (Blood Urea Nitrogen)”, MedlinePlus, 2022, medlineplus.gov/lab-tests/bun-blood-urea-nitrogen/. Accessed 5 Sept. 2023.",
        "label": "Bucovina"
    },
    {
        "title": "Judeţul Suceava va dubla în 2025 suma pentru reparaţii la drumuri judeţene",
        "text": "Consiliul Judeţean Suceava a aprobat, ieri, în şedinţă extraordinară, rectificarea bugetului cu suma de două milioane de lei alocată suplimentar din Fondul de rezervă al Guvernului pentru finanţarea cheltuielilor cu reparaţiile curente la drumurile judeţene.\n\nAdministratorul public al judeţului Suceava, Cezar Ioja, a declarat că Direcţia Judeţeană de Drumuri şi Poduri Suceava a transmis o notă de fundamentare pentru turnarea unui covor asfaltic pe DJ 208 D.\n\nEl a prezentat cu acest prilej situaţia privind nevoia de capital pentru reparaţiile drumurilor judeţene.\n\n„La începutul anului s-a bugetat suma de 40 de milioane de lei pentru reparaţii drumuri judeţene, sumă care este deja cheltuită. Există două adrese din partea Consiliului Judeţean Suceava către Guvernul României pentru a se finanţa cu 25 de milioane de lei acest capitol. Suma pe care am primit-o, de 2 milioane de lei, o direcţionăm pentru rezolvarea acestei probleme, respectiv reparaţii curente” a declarat Ioja.\n\nCezar Ioja spune că anul viitor suma pentru reparaţii drumuri judeţene se va dubla.\n\n„Primim din cotele defalcate de TVA la începutul anului, sume pe care le-am prevăzut în buget, 29 de milioane de lei. Necesarul în 2024 a fost de 56 de milioane de lei, iar pe anul viitor necesarul pentru a putea rezolva problemele pe această temă este de 106 milioane de lei. Din păcate, sunt foarte multe găuri care trebuie acoperite. Aceşti bani rezolvă doar o mică problemă din această necesitate a noastră” a explicat Cezar Ioja, administratorul public al judeţului. (N.B.)",
        "label": "Bucovina"
    },
    {
        "title": "Administratorul județului îi cere lui Cristian Șologon să nu politizeze subiectul legat de reabilitarea drumului Suceava-Dolhasca",
        "text": "Administratorul județului, Irina Vasilciuc, îi cere lui Cristian Șologon să nu politizeze subiectul legat de reabilitarea drumului Suceava-Dolhasca. Asta după ce subprefectul PSD de Suceava a declarat cu ironie că NASA ar putea folosi acest drum plin de gropi pentru a testa noul rover care să meargă pe Lună sau Marte.\n\n„Văd că domnul Șologon se face că nu înțelege cum este cu acest proiect realizat de Consiliul Județean Suceava în asociere cu Consiliul Județean Iași. Voi mai face câteva precizări pentru opinia publică. Chiar dacă în septembrie 2017 a fost semnat contractul de finanțare a acestui proiect, CJ Suceava fiind primul din țară care a depus un astfel de proiect, abia în aprilie 2020 a putut fi semnat contractul cu câștigătorul licitației. De ce, domnule Sologon? Să vă explic și poate veți înțelege. A trebuit modificată legislația în domeniul apelor. Ghidul proiectului prevedea ca proprietarul terenului de sub un pod să fie Consiliul Județean, în timp ce peste tot în țară proprietară era Administrația Națională „Apele Române”. Noi, CJ Suceava, am solicitat modificarea legislației”, a spus Irina Vasilciuc.\n\nAceasta a menționat că s-a introdus în ghidul contractat de titular, adică de Consiliul Județean Iași, auditul de siguranță rutieră, realizarea auditului durând câteva luni și că de asemenea, a apărut Ordonanța 114, a guvernului PSD, care a introdus noi măsuri în domeniul construcțiilor, iar contribuția CJ Suceava la valoarea proiectului a crescut cu 87 milioane de lei, fapt ce a obligat autoritatea județeană suceveană să facă un împrumut care e plătit și azi.\n\n„Din 2020 până în februarie 2022, constructorii au lucrat pe șantierul acestui drum și au realizat peste 40% din lucrare. Este adevărat că, de mai bine de un an după ce constructorul a plecat de pe șantier, noi, CJ Suceava, ne-am ocupat de reluarea procedurilor legale de licitație”, a precizat Vasilciuc.\n\nAdministratorul județului a dat asigurări că se va recupera acest timp în perioada următoare.",
        "label": "Bucovina"
    },
    {
        "title": "„Opreşte cancerul de col uterin!”",
        "text": "> Luni, 18 noiembrie, ora 16:00, în aula din corpul E, Universitatea „Ştefan cel Mare” din Suceava\n\nLuni, 18 noiembrie, de la ora 16:00, în aula corpului E a Universităţii „Ştefan cel Mare” din Suceava, va avea loc cea de-a X-a ediţie a dezbaterii „Opreşte cancerul de col uterin!”, organizată de televiziunea Intermedia, cu sprijinul Asociaţiei SEVA şi al Facultăţii de Medicină şi Ştiinţe Biologice din cadrul USV. Evenimentul marchează Ziua Globală de Eliminare a Cancerului de Col Uterin – 17 noiembrie.\n\nModeratori ai dezbaterii vor fi Adriana Dascălu Bulină, jurnalist la Televiziunea Intermedia şi Angela Zarojanu, preşedintele Asociaţiei SEVA.\n\nTema principală a ediţiei este „Cancerul oral, infecţia cu HPV şi dovezi asupra transmiterii pe cale sexuală”, prezentare susţinută de şef de lucrări univ. dr. Alina Sînziana Melinte Popescu, medic primar obstetrică-ginecologie la Spitalul Judeţean Clinic de Urgenţe „Sf. Ioan Cel Nou” Suceava, şi conf. univ. dr. Alexandru Nemţoi, medic primar în chirurgie orală şi maxilo-facială, Facultatea de Medicină şi Ştiinţe Biologice, USV.\n\nEvenimentul va include intervenţii ale unor specialişti de marcă: dr. Laura Coca – medic primar obstetrică-ginecologie, preşedintele Colegiului Medicilor Suceava: „Putem să facem prevenţia cancerului HPV dependent?”; dr. Adriana Hapenciuc – medic de familie: „Vaccinarea anti-HPV, încă o provocare în cabinetul medicului de familie”; Daniela Odeh şi Zica Aga – Direcţia de Sănătate Publică Suceava: „Statistici şi prevenţie în cancerul de col uterin: vaccinarea anti-HPV şi efectele campaniilor mobile”; Mihaela Pavăl – psiholog clinician: „Impactul psihologic al diagnosticului de boală gravă”; dr. Dan Dumitrache – medic primar gineco-oncologie: „Cancerul de col uterin: factori de risc şi metode de diagnosticare”; dr. Sorin Hâncu – medic primar chirurgie generală: „Tratamentul cancerului de col uterin prin ochii unui chirurg experimentat”. Intrarea este liberă. Publicul este încurajat să participe la această dezbatere importantă pentru sănătatea comunităţii. „Evenimentul oferă o oportunitate de a înţelege mai bine prevenţia, diagnosticarea şi tratamentul cancerului de col uterin, o afecţiune care afectează anual sute de mii de femei în întreaga lume” ne-a precizat jurnalista Adriana Dascălu Bulină, iniţiatoarea campaniei. (A.B.)",
        "label": "Bucovina"
    },
    {
        "title": "PEFOC aduce confortul în casele românilor și plata în rate pentru șeminee, sobe și coșuri de fum comandate online",
        "text": "De prea multe ori dificultățile financiare au pus pauză viselor noastre și micilor plăceri ale vieții. Zilnic ne lovim de surprize și situații neprevăzute care ne obligă la cheltuieli de urgență, irosindu-ne astfel, banii strânși pentru scopurile inițiale.\n\nPrietenii noștri de la PEFOC au înțeles aceste situații limită și vin în sprijinul clienților care, din varii motive, nu dețin bugetul necesar, dar vor să se bucure de căldura și calitatea șemineelor premium, a sobelor noi cu design rustic sau modern, ori ale unui cos de fum ceramic!\n\nAstfel, meșterii sibieni cu peste două decenii de experiență în comercializarea și montajul profesional al soluțiilor alternative de încălzire și decor, în parteneriat cu cei de la TBI Pay, oferă în premieră, posibilitatea achiziționării în rate, a oricărui produs de pe site-ul www.pefoc.ro. Așadar, vei putea să cumperi simplu și rapid orice tip de șemineu, cele mai frumoase sobe godin pe lemne, centrale pe lemne sau peleți, coșuri de fum, grătare de grădină sau accesorii și materiale specializate domeniului termic.\n\nSuntem cu toții conștienți că soluțiile de încălzire premium presupun eforturi financiare semnificative și tocmai de aceea, la solicitările primite din partea clienților care ar fi preferat plata unei sume lunare mai mici pentru achiziția unui sistem de încălzire, șemineu pe lemne, sobă modernă, centrala pe lemne sau chiar înlocuirea vechiului coș de fum, cu un model de de calitate superioară, a apărut ideea de plată în rate, direct din magazinul online!\n\nDe acum și mai mulți români vor avea ocazia să se bucure alături de familie sau de persoana iubită, de căldura și atmosfera magică a unui șemineu tradițional pe lemne în confortul propriului cămin.\n\nTotul se întâmplă online! Tu nu trebuie să stai la cozi, să mergi la bancă sau să îndeplinești o mulțime de formalități și operațiuni birocratice. E foarte simplu cu un Credit Instant pe care îl accesezi 100% online, să aloci 10 minute din timpul tău și să ai cartea de identitate la îndemână pentru ca produsele comandate de tine, să-ți ajungă în fața ușii!\n\nPasul 1. Alegi produsul pe care dorești să-l achiziționezi în rate, selectezi metoda de plată în rate, iar împreună cu consilierul PEFOC, introduceți datele într-un simulator de credit. Acesta va calcula automat în funcție de venituri, eligibilitate și valoarea solicitată, suma de plată (rata) lunară. Pe scurt, prin acest tip de credit, ratele sunt fixe și egale pe întreaga perioadă contractuală.\n\nPasul 2. Clientul primește un link în vederea identificării, pe care îl poate accesa de pe orice dispozitiv (smartphone, PC, laptop sau tabletă).\n\nPasul 3. Identificarea. Totul se întâmplă de acasă, prin intermediul tehnologiei. Tu nu trebuie să te deplasezi niciunde. Ai la dispoziție 3 metode de identificare:\n\n– prin apel video: cel mai simplu și cel mai folosit mijloc;\n\n-biometric (cu ajutorul unui video/selfie), în cazul în care nu ai o conexiune stabilă la internet.\n\nPasul 4. Primești contractul de credit, pe care îl studiezi, îl semnezi electronic (cu ajutorul unui cod unic pe care îl primești prin SMS) și gata! În cele din urmă, aștepți răspunsul final de la bancă, ce vine de obicei, foarte repede! După ce creditul a fost aprobat, în fiecare lună ți se va trimite un extras de cont pe care trebuie să îl plătești în termen (asemenea unui card de cumpărături).\n\nLa prima rată, ai la dispoziție 20 de zile peste termenul de plată lunar (care va fi reglat începând cu a doua rată), adică aproximativ 1 lună și jumătate! Plata lunară se face simplu și rapid, prin orice metodă confortabilă ție: online, prin transfer online sau la orice paypoint (prin scanarea codului de bare).\n\nConsilierii sibieni îți vor sta la dispoziție cu orice detaliu sau informatii suplimentare pentru a te ajuta să-ți cumperi în rate, primul tău șemineu, prima ta sobă pe lemne, un nou burlan soba sau un coș de fum ceramic HOCH. În același timp, sistemul de rate fixe este disponibil inclusiv pentru achiziționarea materialelor sau componentelor suplimentare sistemului termic.\n\nGrație soluțiilor de finanțare practice și comode, singura ta grijă va fi doar să pui pe foc, de celelalte lucruri o să se ocupe meșterii sibieni.",
        "label": "Bucovina"
    },
    {
        "title": "O femeie de serviciu s-a rănit căzând de pe o scară, în timp ce ştergea faianţa",
        "text": "Poliţiştii Secţiei de Poliţie Burdujeni au fost sesizaţi, miercuri după-amiază, că o angajată a unei firme specializate în produse de brutărie din municipiul Suceava – în timp ce se afla la serviciu şi încerca să şteargă un perete din faianţă şi fiind la o înălţime de circa 2,5 metri pe o scară metalică – s-a dezechilibrat şi a căzut, accidentându-se la nivelul capului.\n\nDin verificările efectuate s-a stabilit faptul că victima este angajată pe funcţia de femeie de serviciu de circa 10 ani.\n\nMiercuri, în jurul orei 16:46, femeia se afla la serviciu şi încerca să şteargă un perete din faianţă dintr-o încăpere a societăţii. Astfel, s-a urcat pe o scară metalică la o înălţime de circa 2,5 metri, iar din neatenţie s-a dezechilibrat şi a căzut pe pardoseala din gresie, accidentându-se la nivelul capului.\n\nEa a fost transportată la spital pentru acordarea de îngrijiri medicale.\n\nÎn acest caz s-a întocmit dosar penal, cercetările fiind continuate de lucrătorii poliţie de proximitate, sub aspectul săvârşirii infracţiunilor de „vătămare corporală din culpă” şi „neluarea şi nerespectarea măsurilor legale de securitate şi sănătate în muncă”. (N.B.)",
        "label": "Bucovina"
    },
    {
        "title": "Drum lin spre lumină și veșnică recunoștință, Aura Bicsi! Unul din cei mai dedicați oameni ai școlii sucevene s-a stins",
        "text": "Sunt oameni care și dincolo de moarte vor rămâne cu siguranță în cei pe care i-au întâlnit în drumul lor, ca și cum timpul ar fi nimic, ca și cum nu ar avea nici o putere. Unul din cei mai dedicați și apreciați oameni ai școlii sucevene, profesoara Aura Bicsi, s-a stins, după zeci de ani în care a educat și a modelat alți oameni, cu simplitate și dragoste, cu buna credință a celui care știe că are o menire pe lumea aceasta și își ia Marea Trecere în serios.\n\nO personalitate în adevăratul sens al cuvântului, un om care impunea respect prin simpla prezență, un dascăl fără cusur aș putea spune, un model demn de urmat – sunt doar câteva cuvinte care se pot spune despre Aura Bicsi.\n\nȘi e bine să ne amintim de astfel de oameni mult mai des decât o facem și să le arătăm prețuirea cât sunt în viață dar și după aceea, pentru că ei sunt rari, din ce în ce mai rari, din păcate!\n\nAura Bicsi nu a fost un simplu profesor de limba și literatura Română sau un simplu inspector școlar, și dincolo de ceea ce preda, puteai învăța multe alte lecții importante de la acest om, precum lecția bunului simț, lecția bunătății, lecția respectului și a stimei de sine, lecția lucrurilor care contează într-o viață de om.\n\nUn dascăl care își încuraja elevii, știa să fie alături de ei, să îi îndrume și să îi motiveze ca o mamă.\n\nA iubit enorm literatura, poezia, devora cărțile, care îi erau prietene bune și avea o bibliotecă impresionantă. Un personaj desprins parcă din romanele moderne, un spirit viu, de o blândețe aparte!\n\nDoamna profesoară a fost mentorul multor generații. Un profesor pedant și elegant care a iubit frumosul și a pictat cu pasiune cele mai frumoase flori, care de astăzi o vor bucura într-o lume mai bună.\n\nFoștii săi elevi îi aduc, la rândul lor, un ultim omagiu! Dumnezeu să vă țină în lumină, doamna dirigintă! Condoleanțe familiei și celor apropiați! Aura Bicsi va fi depusă marti după-amiază, la ora 15.00, la capela cimitirului Pacea Vechi iar înmormântarea va avea loc miercuri la ora 12.00.",
        "label": "Bucovina"
    },
    {
        "title": "Concursul „Talente la ornamente”",
        "text": "La Grădiniţa cu Program Prelungit „Pinocchio” din Fălticeni a avut loc joi, 7 noiembrie, premierea concursului „Talente la ornamente”.\n\nEvenimentul face parte din cadrul proiectului educaţional „Educăm împreună”, o iniţiativă care urmăreşte să încurajeze colaborarea dintre grădiniţă şi familie şi să ofere copiilor oportunitatea de a petrece timp de calitate cu părinţii lor prin activităţi creative.\n\nProiectul „Educăm împreună” subliniază importanţa participării părinţilor în educaţia şi dezvoltarea copiilor. Concursul „Talente la ornamente” le-a oferit micuţilor ocazia de a-şi exprima creativitatea, lucrând împreună cu părinţii şi educatoarele la realizarea unor ornamente de toamnă, confecţionate din fructe şi legume. Astfel, copiii au experimentat bucuria lucrului în echipă şi au învăţat cât de importante sunt colaborarea şi sprijinul reciproc, fie acasă, fie în cadrul grădiniţei.\n\nUn proiect pentru dezvoltarea creativităţii şi a legăturii părinte-copil\n\nÎn cadrul concursului, fiecare ornament creat a fost prezentat de copii cu mult entuziasm, reflectând bucuria momentului şi atingerea scopului principal al proiectului: de a aduce zâmbete şi fericire în inimile celor mici.\n\n„Ornamentele au fost prezentate de copii cu mult entuziasm şi veselie, ceea ce ne-a arătat că activitatea şi-a atins scopul, acela de a aduce bucurie în inimile micuţilor preşcolari din grădiniţa noastră” a declarat prof. Mîrzan Manuela Magdalena, coordonatorul concursului.\n\nÎntrecerea a reunit 120 de copii din cele 6 grupe ale grădiniţei, alături de părinţi şi cele 12 educatoare care i-au ghidat cu răbdare şi creativitate pe micii artişti. Colaborarea celor mici a fost răsplătită prin premii pentru fiecare participant, constând într-o revistă educativă, o jucărie şi o diplomă, ca semn de recunoaştere pentru creativitatea şi efortul depus.\n\nPărinţii prezenţi la eveniment au primit cu bucurie iniţiativa şi au subliniat cât de valoros este timpul petrecut împreună cu cei mici în cadrul unor activităţi educative. Profesorii grădiniţei „Pinocchio” au remarcat că implicarea activă a părinţilor contribuie esenţial la dezvoltarea armonioasă a copiilor şi că evenimentele de acest tip sunt un prilej pentru părinţi de a participa direct la procesul educaţional al micuţilor lor.\n\n„Ceea ce ne bucură cel mai mult pe noi, cadrele didactice implicate, este faptul că părinţii conştientizează tot mai mult cât este de important să fie alături de copii şi să realizeze aceste proiecte împreună” a adăugat prof. Mîrzan Manuela Magdalena.\n\nConcursul „Talente la ornamente” este o tradiţie a Grădiniţei „Pinocchio” din Fălticeni şi are loc de două ori pe an, în ediţia de toamnă şi în cea dedicată Sărbătorilor de iarnă. Această iniţiativă îşi propune să inspire şi să valorifice potenţialul creativ al copiilor prin activităţi care îmbină educaţia şi distracţia într-un mod prielnic pentru dezvoltarea lor.",
        "label": "Bucovina"
    },
    {
        "title": "Colegiul Militar „Ştefan cel Mare” Câmpulung Moldovenesc, decorat cu Ordinul Naţional „Pentru Merit”",
        "text": "Preşedintele Klaus Iohannis a conferit (joi, 14 noiembrie a.c.) Ordinul Naţional „Pentru Merit” în grad de Cavaler Drapelului de Luptă al Colegiului Naţional Militar „Ştefan cel Mare” şi a acordat Ordinul „Meritul pentru Învăţământ” în grad de Cavaler pentru cinci cadre didactice.\n\n„Sărbătorim astăzi 100 de ani de la înfiinţarea Colegiului Naţional Militar «Ştefan cel Mare», instituţie etalon a sistemului educaţional militar românesc. De-a lungul timpului, destinul Colegiului Naţional Militar „Ştefan cel Mare” s-a împletit cu cel al României, fiind marcat de evenimentele tumultuoase şi, de cele mai multe ori, tragice din perioada 1940-1945, evenimente care au dus la mutarea succesivă a liceului, la acea vreme, în mai multe garnizoane din ţară şi, în cele din urmă, la desfiinţarea instituţiei, în mai 1945. Reînfiinţarea liceului, în septembrie 1953, şi reprimirea numelui marelui voievod «Ştefan cel Mare» în anul 1954 au constituit acte reparatorii semnificative pentru recunoaşterea meritelor şi a importanţei acestei instituţii de învăţământ militar, precum şi momente-cheie în refacerea şi, ulterior, în dezvoltarea întregului sistem de învăţământ militar” se arată în mesajul lui Klaus Iohannis.\n\nEl apreciază că, în prezent, Colegiul Naţional Militar „Ştefan cel Mare” este o instituţie de învăţământ preuniversitar modernă, cu un colectiv profesoral şi de cadre dedicat formării şi educării tinerei generaţii, care are la dispoziţie o bază materială diversificată şi adaptată noilor cerinţe educaţionale specifice domeniului militar.\n\n„Mărturie a efortului comun depus de profesori, instructori şi elevi stau rezultatele deosebite pe care Colegiul le obţine constant, fapt care-l plasează pe poziţii fruntaşe nu numai în sistemul de învăţământ militar, ci şi în rândul instituţiilor similare din judeţul Suceava şi chiar al celor de la nivel naţional. Domnilor ofiţeri, profesori şi instructori, aveţi o sarcină nobilă, aceea de a forma caractere şi tineri care, la maturitate, vor constitui baza corpului de cadre al Armatei României. Dumneavoastră contribuiţi, cu dăruire şi perseverenţă, la pregătirea şi dezvoltarea acestor tineri şi le cultivaţi dragostea de neam şi ţară, necesitatea apartenenţei la valorile poporului român şi ale Armatei sale, precum şi hotărârea de a-şi apăra patria, cu orice preţ. Dragi elevi, Voi sunteţi cei cărora România le va încredinţa în viitor misiunea de a-i garanta suveranitatea, independenţa şi unitatea statului, integritatea teritorială şi democraţia constituţională. Nu este o responsabilitate uşoară, cu atât mai mult cu cât situaţia de securitate din regiune este, în prezent, profund afectată de războiul de agresiune dus de Federaţia Rusă împotriva Ucrainei şi de riscurile şi ameninţările generate de acesta la adresa stabilităţii ţării noastre, a regiunii şi a întregii zone euroatlantice. Sunt convins că vă veţi dovedi demni de curajul şi hotărârea demonstrate de înaintaşii noştri. Vă îndemn să învăţaţi cât mai mult din modul exemplar în care s-au comportat veteranii de război şi cei din teatrele de operaţii, reale modele de urmat” a adăugat preşedintele Iohannis.",
        "label": "Bucovina"
    },
    {
        "title": "I.G. Sbiera în istoria folcloristicii româneşti",
        "text": "În galeria de seamă a oamenilor bucovineni îl punem, fără nicio ezitare, şi pe I.G. Sbiera, care, pe lângă renumitul cărturar, membru fondator al Academiei Române, a fost un autentic folclorist, contribuind semnificativ la bibliografia acestui domeniu. În mod cu totul deosebit, I. G. Sbiera (1836-1916) a fost, prin excelenţă, un cărturar bucovinean, un reper în activitatea editorială consistentă şi reprezentativă pentru domeniul folcloric românesc. Predecesor al lui S. Fl. Marian, I. G. Sbiera s-a dovedit a fi un autentic etnograf, mai ales prin textele populare adunate din diferite ţinuturi ale Bucovinei: Horodnic de Jos, Siret, Suceava, Opaiţeni etc.\n\nOvidiu Bîrlea evocă, în linii mari, contextul apariţiei folcloristicii lui I. G. Sbiera. În cadrul lucrării de referinţă „Istoria folcloristicii româneşti”, autorul remarcă situaţia precară a unuia dintre fondatorii Academiei Române, care va reuşi cu greu să-şi publice materialele adunate. În acest sens, anii 1885, respectiv 1856 reprezintă perioada finalizată a culegerii folclorului, sau mare parte din acesta, iar publicarea acestuia s-a făcut abia prin 1886.\n\nDe altfel, Ovidiu Bîrlea îl citează pe cărturar în „Istoria folcloristicii româneşti”, potrivit căruia: „au fost adunate în anul 1855 şi 1856 încă ca studinte gimnazial. În anul 1858 şi 1859, când petreceam la studii mai nalte în Viena, le-am fost redactat pentru tipariu. Voiam să le public atuncea, dară… au rămas. În anul 1869 şi 1870 le-am prescris din nou, tot cu scopul ca să le tipăresc, dară… şi atuncia n-am izbutit. În anul curent, 1886, le-am supus din nou unei revizuiri şi acuma le dau în lumea largă…” (p.124).\n\nPrin extensie, în zilele noastre, sunt deja disponibile câteva din ediţiile care propun o parte din textele adunate de I.G. Sbiera, cea completă fiind cea din 1971, apărută la Editura Minerva. Date suplimentare privind viaţa şi traseul bibliografic al cărturarului veţi putea găsi consultând o lucrare recentă elaborată de Elena Pintilei, „Cărturari ai epocii moderne. I.G. Sbiera”. (Prof. Sergiu CRĂCIUN, Liceul Tehnologic “Tomşa Vodă” Solca)",
        "label": "Bucovina"
    },
    {
        "title": "Realitatea care ne dă în fiecare zi cu capul de pereți iar noi, copiii statului eșuat, acceptăm împietriți",
        "text": "În România, țara lui merge și așa, țara catastrofelor, a gravidelor care nasc pe trotuare, a mamelor lăsate pur și simplu să moară în spitale, a bătrânilor înfometați și lăsați să zacă în propriile fecale prin azile finanțate cu bani grei de la stat, a copiilor violați și maltratați pe stradă, în instituții sau în autobuze, a ajuns să nu ne mai mire nimic.\n\nTrist, dar adevărat! Cam ce ar putea să ne mai mire, să ne mai miște profund în condițiile în care realitatea ne dă în fiecare zi cu capul de pereți, ne arată în ce fel de țară trăim și în ce grad de dezumanizare am ajuns?! Am dezvoltat un fel de resitență, de împietrire… da, împietrire ar fi cuvântul potrivit!\n\nÎn urmă cu mulți ani, pe când pot spune că eram un copil, am intrat în presă, mi-am dorit foarte mult să fac presă și să ajung la un nivel de unde să schimb lucruri, să am puterea de a schimba în bine mentalități și atitudini, să pot ajuta, să pun presiune astfel încât lucrurile să fie îndreptate într-un fel sau altul.\n\nDupă mai bine de 20 de ani, acum știu cât de puține lucruri se pot schimba într-adevăr, în esență (nu la suprafață), cât de greu se pot schimba mentalități și atitudini, cât de încremeniți suntem toți într-un sistem putred, corupt și puternic politizat, cât de neputincios te poți simți în unele situații (copleșitor de neputincios) și câtă frustrare poți aduna alături de alții – care îți cer ajutor!\n\nNu mai mișcă pe nimeni dramele și catastrofele, nu mai ridică semne de întrebare nici măcar moartea unor nevinovați (se deschid anchete de ochii lumii și se găsesc țapi ispășitori… și atât), nu mai stârnește revoltă lipsa de atitudine a unor autorități care nu își fac treaba, toate sunt pe ordinea de zi, ca și cum ar fi firești, ca și cum ar fi trebuit să se întâmple așa!\n\nCei mai mulți dintre noi asistăm aproape împietriți la ele, fără a mai avea puterea de a reacționa, de a ne revolta sau de a spera că lucrurile pot fi schimbate în bine!\n\nȘi împietrirea aceasta, lipsa aceasta de reacție, e poate cea mai dureroasă și cea mai îngrijorătoare din toată realitatea întoarsă pe dos!\n\nArd oameni de vii, mor prin spitale după ce au implorat ajutor și nu l-au primit, mame se aruncă de la balcoane cu copii cu tot, gravide nasc pe trotuare sau sunt operate de medici imbecili…pe motiv că ar suferi de hernie, breaking news din oră în oră pe televiziunile de știri, catastrofă după catastrofă iar noi, copiii statului eșuat, ne vedem în continuare de ale noastre, cu capul plecat, ca niște roboței, ca și cum în afară de pătrățica noastră nimic nu ar mai conta!\n\nCa și cum ar fi un simplu spectatol pe la TV și nu toate parte din viața noastră, din lumea noastră!\n\nAsistăm aproape resemnați la o realitate care ne dă în fiecare zi cu capul de pereți și efectiv nu facem nimic să o schimbăm, prea puțini mai reacționează, prea puțini se mai revoltă și ar vrea să facă ceva, să schimbe poate ceva!\n\nNu este de mirare că lucurile o iau efectiv razna și că, din păcate, vom lăsa copiilor noștri o lume blazată, dezumanizată, în care fiecare își va vedea de el iar restul va fi… doar un spectatol la TV sau pe rețele de socializare.\n\nO lume în care dacă vezi un om căzut în stradă îl filmezi și apoi pui filmulețul rapid pe Tik Tok dar nu suni la 112, o lume în care oprești mașina la marginea drumului și cu copilul de mână îți faci un selfie lângă un vehicul zob după un accident rutier și, bașca, întrebi pompierii cam câți morți sunt, o lume în care empatie nu există și bunul simț este o slăbiciune, o lume în care ești prost dacă nu faci bani călcând și pe cadavre la propriu, o lume în care trebuie să suporți prostia și minciuna ca să fii… corect politic…o lume în care dramele și catastrofele se tot repetă dar nu e nimeni să mai învețe din ele!\n\nO lume….nebună, nebună, nebună de legat și în care nu sunt destui psihiatri să vindece!",
        "label": "Bucovina"
    },
    {
        "title": "„Tabloul povesteşte”",
        "text": "Memorialul Ipoteşti – Centrul Naţional de Studii „Mihai Eminescu”, instituţie de cultură aflată în subordinea CJ Botoşani, invită la vernisarea expoziţiei din cadrul proiectului „Tabloul povesteşte”, finanţat de Administraţia Fondului Cultural Naţional (AFCN), sesiunea de finanţare II /2024, aria tematică Patrimoniu cultural material, suntem informaţi printr-un comunicat.\n\nAflăm că proiectul „Tabloul povesteşte” a presupus valorificarea colecţiei de grafică semnată de Spiru Vergulescu, respectiv cele 101 desene în tuş aflate în patrimoniul Memorialului Ipoteşti, care ilustrează traseul vieţii lui Mihai Eminescu şi mediul socio-politic al României secolului XIX. Tablourile în tuş au fost digitalizate şi augmentate, prin crearea unul film de animaţie în baza desenelor şi a unui cod QR pentru fiecare grup tematic. Datorită acestor acţiuni, colecţia de grafică semnată de Spiru Vergulescu începe să prindă viaţă în momentul scanării codului QR: pe ecranul telefonului va putea fi vizionat un film de animaţie cu secvenţe din biografia şi opera lui Mihai Eminescu, raportate la un context mai larg prin introducerea scenelor din peisajul cultural, social şi politic din a doua jumătate a secolului XIX.\n\nDesenele folosite în digitalizare au fost realizate în cadrul taberei de pictură, desfăşurate în perioada 21-29 iulie 2024 la Ipoteşti. Elevi ai liceelor de artă din Botoşani, Zalău, Baia Mare, Bacău, coordonaţi de profesorii însoţitori şi de angajaţi ai Memorialului Ipoteşti, au realizat desenele pentru animarea graficii lui Spiru Vergulescu şi pentru crearea filmului care să însoţească tablourile.\n\nDesenele au fost sonorizate şi a fost montată animaţia pentru codul QR.\n\nVernisarea expoziţiei este programată pentru 18 octombrie a.c., ora 12:00, în sala Horia Bernea a Memorialului Ipoteşti. (A.B.)",
        "label": "Bucovina"
    },
    {
        "title": "Utilizarea zilierilor",
        "text": "> Aspecte legale, fiscale şi de securitate în muncă\n\nGestionarea eficientă a forţei de muncă, în special în activităţile sezoniere sau în cele cu intensitate diferită de la o perioadă la alta, reprezintă o provocare pentru departamentele de resurse umane, responsabile cu identificarea soluţiilor flexibile care să răspundă atât nevoilor de angajare ale candidaţilor, cât şi cerinţelor interne ale organizaţiei. În acest context, colaborarea cu zilieri, respectiv muncitori care prestează activităţi cu caracter ocazional, reprezintă o soluţie de adaptare la variaţia volumului de muncă şi o alternativă practică la angajările permanente. Însă organizaţiile interesate de această formă de angajare trebuie să ţină cont de toate aspectele legale, cele mai importante fiind durata maximă a colaborării, remuneraţia minimă şi evidenţa şi raportarea datelor, dar şi de implicaţiile fiscale şi de securitate în muncă.\n\nPrintre cele mai cunoscute domenii de activitate în care se foloseşte munca zilierilor se numără industria ospitalieră – restaurante, baruri, hoteluri şi alte unităţi de cazare sau activităţi de alimentaţie (catering) pentru evenimente –, agricultura, silvicultura, însă lista prevăzută de lege cuprinde şi alte domenii precum activităţile de organizare a expoziţiilor, târgurilor şi congreselor, publicitatea, activităţile de interpretare artistică etc.\n\nActivitatea zilierilor este reglementată strict de Legea 52/2011, care oferă angajatorilor un cadru legal clar pentru colaborări temporare. Conform actului normativ, zilierii sunt persoane fizice, cetăţeni români sau străini, care prestează activităţi ocazionale şi care nu necesită calificare pentru un beneficiar, în schimbul unei remuneraţii.\n\nUn prim avantaj constă în adaptarea la nevoile operaţionale ale organizaţiei. Utilizarea zilierilor permite acoperirea rapidă a necesarului de forţă de muncă în perioadele de intensitate crescută, fără asumarea unor angajamente pe termen lung.\n\nUn alt avantaj este legat de administrarea simplificată – deşi angajarea zilierilor presupune respectarea unor proceduri clare, aceste colaborări nu necesită încheierea unui contract individual de muncă scris, ci doar înregistrarea electronică a activităţilor lor.\n\nEste foarte important ca specialiştii din resurse umane să cunoască prevederile legale specifice acestui tip de muncă temporară pentru a asigura conformitatea cu reglementările în vigoare. Printre cele mai importante cerinţe sunt durata maximă a colaborării, remuneraţia minimă şi evidenţa şi raportarea datelor.\n\nLegat de durata colaborării, angajatorii trebuie să ţină cont de faptul că un zilier nu poate lucra pentru acelaşi beneficiar mai mult de 90 de zile cumulate într-un an calendaristic. Excepţiile sunt permise doar în anumite domenii reglementate de lege (de exemplu, agricultură sau silvicultură), unde durata poate fi extinsă la 180 de zile.\n\nReferitor la remuneraţia minimă, tariful orar trebuie să fie cel puţin egal cu echivalentul pe oră al salariului minim brut pe ţară garantat în plată (22,024 lei/oră). Plata se efectuează la sfârşitul fiecărei zile de lucru, dar poate fi stabilită la finalul săptămânii, lunii sau al perioadei de desfăşurare a activităţii, cu acordul părţilor.\n\nÎn ceea ce priveşte evidenţa şi raportarea datelor, beneficiarul este obligat să înregistreze zilierii în Registrul electronic de evidenţă a zilierilor, utilizând aplicaţiile web sau mobile, şi să transmită informaţiile către Inspectoratul Teritorial de Muncă (ITM) înainte de începerea activităţii zilierilor.\n\nImplicaţii fiscale şi de securitate în muncă\n\nRemuneraţia obţinută de zilieri este supusă impozitului pe venit şi contribuţiei de asigurări sociale (CAS), dar este exceptată de la contribuţia de sănătate (CASS) şi de la contribuţia asiguratorie pentru muncă. Totuşi, este important de reţinut că, în conformitate cu Legea 52/2011, zilierii nu sunt asiguraţi în sistemul public de sănătate sau în cel de asigurare pentru accidente de muncă şi boli profesionale. Astfel, persoanele care realizează venituri asimilate salariilor (cazul zilierilor), pentru care nu se datorează contribuţia de asigurări sociale de sănătate, pot opta pentru plata CASS prin depunerea Declaraţiei unice, dar nu sunt obligaţi, indiferent de valoarea indemnizaţiei primite, chiar dacă aceasta depăşeşte echivalentul a şase salarii minime pe economie într-un an.\n\nPe de altă parte, în cazul implicării unui zilier într-un accident de muncă, beneficiarul este responsabil de acoperirea cheltuielilor medicale aferente.\n\nPentru a minimiza riscurile asociate, companiile trebuie să asigure condiţii de muncă sigure şi conforme, având în vedere şi campaniile recente de verificare derulate de ITM în ceea ce priveşte utilizarea zilierilor şi a salariaţilor temporari.\n\nÎn concluzie, pentru utilizarea cu succes a acestei soluţii cu scopul de a asigura forţa de muncă cu caracter temporar necesară într-o anumită perioadă, organizaţia interesată trebuie să analizeze în detaliu toate aspectele pe care le implică, dar şi prevederile legale aplicabile. În plus, când decide să apeleze la zilieri, este necesar ca angajatorul să actualizeze toate procesele interne implicate, de la administrarea resurselor umane, calcul salarial şi raportare către autorităţi, până la integrare şi comunicare internă, pentru a se asigura că strategia este eficientă şi conformă cu reglementările în vigoare.",
        "label": "Bucovina"
    },
    {
        "title": "Femeie moartă pe câmp, pe când ducea animalele la pășunat împreună cu soțul ei",
        "text": "Femeie moartă pe câmp, pe când ducea animalele la pășunat împreună cu soțul ei. Acesteia i s-a făcut rău și s-a prăbușit la pământ, soțul fiind cel care a cerut ajutor la 112.\n\nCadre de la Serviciul de Ambulanță dar și polițiștii s-au deplasat la fața locului.\n\nMarți, în jurul orelor 14:42, echipajul ambulanțier a intervenit la un apel semnalat prin S.N.U.A.U. 112 pe raza localității Poieni – Solca, unde au fost solicitați în vederea acordării de îngrijiri medicale unei persoane de sex feminin.\n\nLa fața locului au identificat o femeie aflată în stare de inconstientă și s-au aplicat manevre de resuscitare. Eforturile medicilor au fost în zadar și s-a declarat decesul.\n\nDin discuțiile purtate cu soțul decedatei, a reieșit faptul că în jurul orelor 14:00, s-a pornit împreună cu soția sa, către un teren agricol aflat în aproprierea domiciliului, pentru a duce animalele la pășunat.\n\nUlterior, la întoarcerea către casă, pe suprafața de teren agricolă, femeii brusc i s-a făcut rău, căzând la sol.\n\nBărbatul a precizat faptul că soția sa era cunoscută cu afecțiuni medicale, însă nu era înscrisă în evidențele medicului de familie.\n\nÎn prezența unui lucrător criminalist din cadrul Poliției Municipiului Rădăuți, s-a procedat la efectuarea cercetării la fața locului, nefiind identificate urme vizibile de violență.\n\nCadavrul a fost ridicat și transportat la morga Spitalului din orașul Gura Humorului în vederea efectuării neeocropsiei și stabilirea cauzei decesului.\n\nÎn cauză se efectuează cercetări sub aspectul comiterii infracțiunii de „ucidere din culpă”, care va fi soluționat procedural de către lucrătorii Postului de Poliție Poieni-Solca.",
        "label": "Bucovina"
    },
    {
        "title": "Delicii fără ulei ars și fum: Secretul grătarului electric pentru o mâncare sănătoasă!",
        "text": "În căutarea unei opțiuni sănătoase și delicioase pentru a pregăti carnea la grătar, grătarele electrice premium devin alegerea perfectă. Acestea oferă numeroase beneficii, permitându-ți să te bucuri de gustul autentic al grătarului fără a genera fum sau a utiliza ulei ars în bucătărie. Descoperă avantajele acestor grătare și cum pot transforma experiența ta culinară!\n\nUn gratar electric exterior de calitate, precum cele din gama Weber disponibile la PEFOC, reprezintă opțiunea ideală pentru un grătar sănătos și plin de savoare. Există o varietate de modele, de la grătare portabile alimentate cu baterii până la grătare mari, capabile să reproducă aromele caracteristice preparatelor gătite pe grătarul tradițional cu cărbuni.\n\nGrătarele electrice sunt soluții ideale pentru cei care doresc să gătească rapid și eficient, eliminând o parte din grăsime și ulei. Sunt perfecte pentru cineva care mănâncă singur sau dorește o cină romantică în doi. Beneficiile acestora se extind și la siguranță, riscurile de incendii sau accidente fiind reduse la minimum, dat fiind caracterul lor electric.\n\nGătitul pe grătarele electrice reprezintă o opțiune sănătoasă și eficientă pentru a savura alimente gustoase, fără a recurge la ulei ars și fum, precum în cazul grătarului tradițional pe cărbuni sau gaz. Beneficiile acestui mod de gătit sunt variate și includ:\n\nGrătarul electric permite gătirea alimentelor fără a utiliza cantități excesive de ulei, contribuind astfel la reducerea aportului caloric și a conținutului de grăsimi din preparate. Acest aspect este deosebit de important pentru cei care sunt atenți la dieta lor și doresc să evite excesul de grăsimi saturate.\n\nGătitul pe acest tip de gratare minimizează producția de fum, asigurând astfel o experiență de gătit mai plăcută și fără iritații a ochilor sau senzații neplăcute cauzate de fumul dens. Această caracteristică face ca grătarul electric să fie o opțiune excelentă pentru utilizarea în interior sau în spații închise, unde gestionarea fumului poate fi o preocupare majoră.\n\nGrătarele electrice oferă adesea opțiuni de control a temperaturii, permițând gătitul precis al alimentelor la temperaturi optime. Această funcționalitate este esențială pentru a obține preparate perfect gătite și pentru a evita arderea sau sub-gătirea alimentelor.\n\nGrătarele electrice se încălzesc rapid și eficient, oferind astfel o soluție rapidă și convenabilă pentru gătit. Acest aspect este ideal pentru cei care doresc să pregătească mese delicioase într-un timp scurt, fără a pierde din calitatea preparatelor.\n\nDe obicei, grătarele electrice sunt concepute astfel încât curățarea să fie simplă și rapidă. Componentele detașabile și suprafețele antiaderente facilitează eliminarea reziduurilor din gătit, contribuind la menținerea unui aparat curat și gata pentru utilizare ulterioară.\n\nCu toate aceste avantaje, grătarul electric nu urmărește să înlocuiască complet experiența autentică a grătarului pe cărbuni. Pentru a descoperi opțiuni de grătare electrice potrivite pentru preferințele și bugetul tău sau alte modele de gratar metalic, vizitează www.pefoc.ro!\n\nÎn concluzie, grătarele electrice devin nelipsite în bucătăria familiilor sau a persoanelor singure, oferind o alternativă sănătoasă, simplă și rapidă pentru gătitul preparatelor preferate. Alege-ți modelul potrivit și bucură-te de aromele BBQ în orice sezon!",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Se întâmplă câteodată ca Dumnezeu să nu împlinească numaidecât rugăciunile noastre, după cum am spus. Sfânta Monica, mama Fericitului Augustin, 18 ani s-a rugat lui Dumnezeu ca să se întoarcă fiul său la credinţă. Stăruinţa ei în rugăciune I-a plăcut lui Dumnezeu. Şi El a ascultat-o cu adevărat, întorcând pe fiul ei la calea mântuirii, dar nu oricum, ci înzestrat cu toată frumuseţea trăirii creştine mlădiate de harul dumnezeiesc.\n\nÎntrucât nu ştim dacă toate cererile noastre ne sunt de folos, totdeauna este bine să încheiem rugăciunea cu aceste cuvinte: Doamne, Care ştii toate, ajută-ne ca rugăciunea pe care o facem înaintea Ta să se împlinească după voia Ta cea sfântă. Doamne, facă-se voia Ta în viaţa noastră.",
        "label": "Bucovina"
    },
    {
        "title": "Atenţie la furturile din genţi şi buzunare în magazine, locuri aglomerate sau în mijloacele de transport în comun!",
        "text": "Poliţia suceveană atrage atenţia asupra pericolului reprezentat de furturile din buzunare şi genţi, care se intensifică în locurile aglomerate şi mijloacele de transport în comun. Infractorii profită de momentele de neatenţie şi de vulnerabilitatea victimelor pentru a sustrage bani, telefoane sau alte obiecte de valoare.\n\nCreşterea numărului de călători odată cu începerea anului şcolar şi apropierea sezonului rece sporeşte riscul acestor infracţiuni. Deşi în primele 9 luni ale anului 2024 furturile din genţi şi buzunare au înregistrat o scădere, poliţiştii continuă să recomande vigilenţă sporită şi măsuri preventive.\n\nUn astfel de incident a avut loc recent în municipiul Suceava: o femeie a rămas fără bagajul uitat într-o staţie de autobuz. Poliţia Municipiului Suceava a fost sesizată în mod direct de o femeie despre faptul că în data de 18 octombrie, în jurul orei 18:30, a uitat un bagaj într-o staţie TPL din municipiul Suceava şi nu l-a mai găsit.\n\nÎn urma verificărilor efectuate, s-a stabilit că în acea zi femeia a cumpărat mai multe articole de îmbrăcăminte de la un magazin din incinta unui centru comercial din municipiul Suceava, în valoare totală de cca 500 lei. În jurul orei 18:30, ea s-a deplasat în staţia TPL cu intenţia de a se deplasa spre centrul oraşului. În momentul în care în staţie a venit un autobuz, a urcat fără a mai lua cu ea bagajul în care avea cumpărăturile. Imediat ce şi-a dat seama că şi-a uitat bagajul, a revenit în staţie, dar nu şi-a mai găsit lucrurile…\n\nPoliţia a demarat o anchetă pentru recuperarea bagajului şi a întocmit un dosar penal pentru însuşirea bunului găsit.\n\nÎn acest context, poliţiştii oferă câteva sfaturi pentru a preveni furturile:\n\n> Nu păstraţi portofelul în buzunarul de la spate.\n\n> Folosiţi o borsetă sau un buzunar interior, asigurat cu fermoar sau nasturi.\n\n> Nu lăsaţi bagajele nesupravegheate în locuri publice sau în mijloacele de transport.\n\n> Evitaţi să expuneţi sume mari de bani în public.\n\nDe asemenea, este important să respectaţi reglementările legale privind bunurile găsite.\n\nConform Codului penal, nepredarea unui bun găsit autorităţilor poate constitui infracţiune şi se poate pedepsi cu amendă sau închisoare.\n\nÎn cazul în care deveniţi victima unui furt, apelaţi de urgenţă numărul 112, pentru a solicita ajutorul poliţiei. (N.B.)",
        "label": "Bucovina"
    },
    {
        "title": "USR/PSD....tot aia e?! Mândruță, fugit de la USR la...PSD",
        "text": "Zarvă mare prin presă și pe scena politică suceveană după ce un parlamentar USR, în speță un domn pe nume Gheorghiță Mândruță, a demisionat din partidul care l-a trimis în Senat la cele mai recente alegeri parlamentare.\n\nE vorba de USR, partid care se prăbușește în sondaje după ce a numit miniștri habarniști, de toată jena, după declarații aberante ale unor membri, și după ce a ieșit de la guvernare pe ușa din dos.\n\nAcum, la spartul târgului și când se apropie alte alegeri, sunt personaje care au revelații peste noapte.\n\nOamenii nu se mai regăsesc în doctrina (?!) și în valorile acestui partid și caută altă barcă.\n\nNu vor să iasă din politică sau din Parlament și își joacă în continuare cartea…trecând de la un partid la altul, migrând, așa… ca păsările toamna…spre țări mai calde.\n\nSunt personaje din acestea cu miile în politica românească și suceveană, trecuți prin câte trei sau patru partide, în încercarea de a mai prinde un os, un post cald, un loc în politică, orice!\n\nDar totuși, ce legătură are USR cu PSD, ce puncte din doctrină, ce nuanțe, ce abordări, ce anume le leagă atât de mult, că domnul Mândruță a avut așa, peste noapte, revelația că iubește… ciuma roșie (nu așa era catalogat PSD-ul de către REZIȘTI?!), că iubește valorile social democrate și trandafirii aprinși?\n\nNumai domnul Mândruță ne-ar putea lumina! La fel cum ne-ar putea lumina liderii PSD Suceava despre această achiziție de la USR – partid care urmează clar calea ALDE, cu precizarea că ALDE chiar a avut oameni valoroși și care credeau în valori liberale!\n\nUSR Suceava, comunicat de presă de tot râsul\n\nȘi, ca să fie comedie în toată regula, vine și replica USR – PLUS Suceava, „care condamnă preschimbarea carnetului de membru de partid, al senatorului Gheorghiță Mîndruță în tabăra puterii, respectiv PSD.”\n\nDeci, problema lor nu e că omul pleacă din partid, ci că omul pleacă….. în tabăra puterii! Am înțeles, deși mulți se pot întreba cine este acest domn Mândruță!\n\nSe mai spune în același comunicat că „USR- PLUS a avut și are toleranță zero pentru acest fenomen, al politicianului migrator care trece de partea cealaltă a baricadei”, lucru de apreciat dar punctul ăsta din comunicat ar trebui să fie citit atent de către liderii PSD Suceava!\n\nÎn același comunicat se menționează că USR își cere scuze electoratului său, „pentru dezamăgirea provocată de asocierea cu astfel de personaje”.(?!)\n\nȘi nu aș fi știut probabil vreodată cine mai e președinte al marii organizații USR Suceava, dacă acest comunicat nu ar fi fost semnat la final – președintele interimar, Vasile Cărare, primar de Milișăuți.\n\nUna peste alta, votanții nu mai înteleg nimic, cu migrările astea dintr-un partid în altul, de la partide cu doctrine și convingeri care se bat cap în cap și sunt săracii precum votanții din Caragiale – în stare de ebrietate (vorbesc în sens figurativ, desigur) – pe sistemul: „bre, da eu cu cine votez?”\n\nDin cauza acestor plecări și veniri, pe bună dreptate, omul simplu ajunge să spună că partidul X și partidul Y, la fel ca și partidul Z…tot aia e! Un cerc închis, în care ne învârtim mai bine de 30 de ani.",
        "label": "Bucovina"
    },
    {
        "title": "„Pinguineea. Poveşti pinguineşti”",
        "text": "La Biblioteca Bucovinei „I.G. Sbiera”, în Sala de Artă „Elena Greculesi”, vineri, 15 noiembrie a.c., cu începere de la ora 17:30, va avea loc lansarea cărţii „Pinguineea. Poveşti pinguineşti” semnată de Florin Andrei Chifan, elev în clasa a VII-a, la Şcoala Gimnazială nr. 3 Suceava.\n\nPrezentarea autorului şi a cărţii va fi făcută de prof. Silvia Forij.\n\nManifestarea este organizată de Consiliul Judeţean Suceava, Biblioteca Bucovinei „I.G. Sbiera” şi Şcoala Gimnazială nr. 3.",
        "label": "Bucovina"
    },
    {
        "title": "Noii viceprimari ai Sucevei sunt Dan Ioan Cușnir și Daniel Ungurian",
        "text": "Aceștia au fost votați în Ședința extraordinară a Consiliului Local din data de 7 noiembrie 2024.\n\nDan Cușnir a fost propus de Paul Turcoman și a primit 20 de voturi, același număr de voturi fiind obținut de Daniel Ungurian, propus de grupul PNL-PMP, prin Lucian Harșovschi.\n\nPrimarul Vasile Râmbu i-a felicitat pe cei doi și le-a spus că, în mare parte, vor face muncă de teren:\n\n„ Eu vă îndemn să facem în așa fel încât să greșim foarte foarte puțin. Desigur suntem oameni, nu toți avem o experiență deplină în administrație, dar acolo unde este bună voință, unde este voință este și putință.\n\nGăsim rezerve și pentru eforturi fizice și pentru eforturi intelectuale. Pentru că și cele fizice vor fi foarte necesare și în același timp utile pentru că în mare parte veți face muncă de teren. În același timp vreau să mulțumesc consilierilor locali care au participat la vot și au votat în unanimitate.\n\nȘi vreau să constat faptul că dumneavoastră ați înțeles că noi avem o misiune comună și că dorim cu adevărat să facem administrație. Și atunci când facem administrație ne desprindem cumva de politic.\n\nDesigur că nu îi ignor și nu vreau să spun că voi purta alt gen de sentimente și față de consilierii locali ai AUR. Am toată siguranța că și dânșii au aceleași năzuințe și că ceea ce s-a întâmplat astăzi este bine și vom obține rezultatele scontate”, a spus Râmbu.",
        "label": "Bucovina"
    },
    {
        "title": "Seria conferinţelor preoţeşti din Arhiepiscopia Sucevei şi Rădăuţilor a început în Protopopiatul Câmpulung Moldovenesc",
        "text": "„Fii lumină călăuzitoare între oameni, sârguincios şi jertfelnic în slujirea semenilor şi lucrarea Bisericii” – îndemnul Înaltpreasfinţitului Părinte Calinic, regăsit în Decalogul preotului, ghidează şi în acest an activitatea tuturor clericilor eparhiei Sucevei şi Rădăuţilor.\n\nCu binecuvântarea chiriarhului locului, în perioada 4 – 14 noiembrie 2024, în cele cinci protopopiate ale Arhiepiscopiei Sucevei şi Rădăuţilor se desfăşoară conferinţele preoţeşti pastoral-misionare, tema întâlnirilor clericale fiind dată de specificul anului 2024 în Patriarhia Română: Anul omagial al pastoraţiei şi îngrijirii bolnavilor şi Anul comemorativ al tuturor Sfinţilor tămăduitori fără de arginţi.\n\nUn element de noutate al conferinţelor desfăşurate în această toamnă îl reprezintă prelegerile susţinute de invitaţi specialişti în domeniul medical, întrucât pentru a simţi deplin bucuria darului vieţii, alături de îngrijirea sufletului se recomandă şi preocuparea pentru alinarea suferinţelor trupeşti.\n\nSeria evenimentelor a debutat astăzi, 4 noiembrie, cu întâlnirea la care au participat preoţii din cadrul Protopopiatului Câmpulung Moldovenesc, urmând ca prelegeri să se desfăşoare în zilele următoare şi în celelalte patru protopopiate ale eparhiei (Rădăuţi, Suceava II, Fălticeni şi Suceava I).\n\nZiua a început cu săvârşirea Sfintei şi Dumnezeieştii Liturghii în biserica Parohiei „Naşterea Maicii Domnului” din Câmpulung Moldovenesc de către preoţii protopopiatului, sub protia Înaltpreasfinţitului Părinte Arhiepiscop Calinic, alături de Preasfinţitul Părinte Damaschin Dorneanul, Episcop-Vicar, şi de pr. Aurel Goraş, protoiereu.\n\nRăspunsurile liturgice care au înfrumuseţat slujba au fost oferite de Corala Protopopiatului Câmpulung Moldovenesc, recent înfiinţată, dirijată de teologul Mihai Candrea.\n\nÎn cadrul evenimentului devenit deja tradiţie la Câmpulung, peste 130 de clerici, preoţi şi diaconi, au trăit bucuria comuniunii euharistice, primind de la ierarhii lor Trupul şi Sângele Mântuitorului. În acest răstimp, membrii corului parohiei, purtând cu mândrie portul popular specific zonei, au interpretat pricesne, dirijaţi fiind de doamna profesor Marcela Norocel.\n\nLa finalul Sfintei Liturghii, Înaltpreasfinţitul Părinte Arhiepiscop Calinic a hirotesit întru iconom stavrofor doi slujitori, iar mai apoi a înmânat Ordinul „Sfântul Mucenic Ioan cel Nou de la Suceava” mai multor colaboratori ai Cancelariei Protopopiatului.\n\nTotodată, cei doi ierarhi au oferit premiile aferente Concursului „Cele mai îngrijite biblioteci şi arhive parohiale”, ediţia I – manifestare cultural-misionară prin intermediul căreia s-a dorit evidenţierea preocupărilor cărturăreşti şi administrativ-edilitare ale clericilor din cuprinsul eparhiei.\n\nDouă dintre premiile competiţiei desfăşurate la nivelul arhiepiscopiei au fost obţinute de Protopopiatul Câmpulung: pe poziţia a treia a podiumului s-a clasat Parohia „Izvorul Tămăduirii” din Câmpulung Moldovenesc, pr. paroh Bogdan Chiriluţă, iar premiul „Dosoftei 400” a fost câştigat de Parohia „Sfinţii Arhangheli Mihail şi Gavriil” Bucşoaia, paroh fiind pr. Pavel Goraş. Fiecărui cleric i-a fost înmânat cu acest prilej Ordinul „Sfântul Ierarh Iacob Putneanul”, întrucât „a urmat exemplul Sfântului Ierarh Iacob Putneanul, strălucit dascăl şi întemeietor de şcoli, de numele căruia se leagă tipărirea primul Abecedar românesc şi tipărirea în limba română a cărţilor de cult şi a altor lucrări ziditoare de suflet, neobosit păstor duhovnicesc şi apărător al credinţei, care şi-a asumat ca misiune şi ajutorarea culturală şi spirituală a creştinilor ortodocşi români din interiorul arcului carpatic”.\n\nPe lângă cei care au luat parte la Sfânta Liturghie, în cadrul întâlnirii prezidate de Înaltpreasfinţitul Părinte Arhiepiscop Calinic s-au alăturat reprezentanţii sectoarelor de resort ale Centrului Eparhial Suceava.\n\nConferinţa desfăşurată în sala de protocol a parohiei ocrotită de Maica Domnului a debutat cu expunerea pr. dr. docent Mihai Valică, de la Biserica „Sfânta Treime” din Vatra Dornei, referitoare la viaţa şi realizările domnului profesor universitar doctor Pavel Chirilă, invitatul special al acestei zile.\n\nA urmat prelegerea unuia dintre cei mai apreciaţi medici ai ţării noastre, cu o activitate vastă în domeniul fitoterapiei şi homeopatiei, în cadrul căreia au fost aduse în atenţie numeroase aspecte referitoare la prevenţia cancerului, alimentaţia fiind în foarte multe cazuri un element decisiv.\n\nLa finalul discursului, după sesiunea de întrebări, Înaltpreasfinţitul Părinte Calinic i-a oferit prof. univ. dr. Pavel Chirilă cea mai înaltă distincţie a Arhiepiscopiei Sucevei şi Rădăuţilor, Ordinul „Crucea Bucovinei”, pentru „remarcabila activitate în slujirea Bisericii şi Comunităţii”.\n\nÎn a doua parte a întâlnirii au fost expuse propuneri, sugestii şi solicitări ale sectoarelor de resort din cadrul Centrului Eparhial Suceava privitoare la activitatea parohiilor, fiind dezbătute probleme de ordin pastoral-misionar, cultural-educaţional şi administrativ-edilitar.\n\nNu în ultimul rând, Înaltpreasfinţitul Părinte Calinic şi Preasfinţitul Părinte Damaschin Dorneanul au prezentat câteva sugestii şi recomandări cu privire la viaţa misionar-pastorală şi liturgică a preotului.\n\nDin punct de vedere editorial, preoţii au primit opt volume care au văzut lumina tiparului recent sub egida Editurii Crimca a Arhiepiscopiei Sucevei, între care cărţi semnate de cei doi ierarhi ai eparhiei, † Calinic, Arhiepiscop al Sucevei şi Rădăuţilor, Despre Sfintele Taine şi Ierurgii. O carte dogmatico-liturgică pe înţelesul tuturor, şi † Damaschin Dorneanul, Episcop-Vicar al Arhiepiscopiei Sucevei şi Rădăuţilor, Chipul Sfântului Mare Mucenic Ioan cel Nou de la Suceava reflectat în textele imnografice.\n\nLa final, după luările de cuvânt, pr. protoiereu Aurel Goraş a mulţumit Înaltpreasfinţitului Părinte Arhiepiscop Calinic, Preasfinţitului Părinte Damaschin Dorneanul, membrilor Permanenţei Consiliului Eparhial, gazdelor, corului şi tuturor slujitorilor prezenţi la acest eveniment deosebit pentru Protopopiatul Câmpulung Moldovenesc.",
        "label": "Bucovina"
    },
    {
        "title": "USV, partener activ al consorţiului NEOLAiA",
        "text": "Pentru Universitatea „Ştefan cel Mare” din Suceava, deschiderea noului an universitar a însemnat nu doar reluarea activităţii didactice şi integrarea noilor studenţi înscrişi la cele unsprezece facultăţi, ci şi reafirmarea rolului important pe care USV îl are în consorţiul Universităţilor Europene NEOLAiA, din care face parte începând cu anul 2023.\n\nLa finalul lunii octombrie a.c., la Universitatea din Nicosia (Cipru), o delegaţie a Universităţii „Ştefan cel Mare” din Suceava, condusă de prof. univ. dr. Mihai Dimian, rectorul universităţii, a luat parte la întâlnirea anuală a consorţiului NEOLAiA. Programul reuniunii s-a desfăşurat pe parcursul a trei zile şi a avut ca obiectiv consolidarea strategiei consorţiului în sprijinul mobilităţii academice, al cercetării, colaborării interculturale şi inovării în educaţia europeană.\n\nÎn cadrul sesiunilor de lucru, reprezentanţii celor nouă universităţi partenere din cadrul NEOLAiA au dezbătut stadiul actual de implementare a activităţilor comune şi au analizat impactul acestora asupra comunităţilor academice şi al regiunilor din care provin. De asemenea, au fost abordate obiectivele viitoare, cum ar fi dezvoltarea programelor de studii comune care să faciliteze mobilitatea studenţilor şi a cadrelor universitare, precum şi să asigure accesul echitabil la resurse educaţionale de înaltă calitate. În acest context, s-a pus un accent deosebit pe creşterea incluziunii şi diversităţii culturale, ca pilon al unei comunităţi europene unite prin educaţie.\n\nPrintre activităţile organizate s-au numărat şi ateliere interactive şi prezentări de proiecte, oferind participanţilor oportunitatea de a schimba idei şi bune practici pentru implementarea iniţiativelor comune. O sesiune specială a fost dedicată prezentării exemplelor de succes în implementarea proiectelor de mobilitate academică şi a rezultatelor obţinute de la ultima întâlnire, care a avut loc la Bruxelles, în luna februarie a.c.. Pe lângă aspectele legate de mobilitate şi colaborare academică, s-au discutat soluţii inovatoare de digitalizare în educaţie şi modalităţi de a susţine dezvoltarea sustenabilă în universităţile europene, subliniind rolul important al tinerilor în modelarea unui viitor durabil.\n\nLa ceremonia de deschidere au fost prezenţi Athena Michailidou, ministrul Educaţiei din Cipru, membri ai corpului diplomatic din unele state de origine ale partenerilor, alături de oficiali ai Universităţii din Nicosia şi de reprezentanţi ai membrilor NEOLAiA, care şi-au exprimat susţinerea faţă de această iniţiativă şi angajamentul de a continua dezvoltarea unei reţele academice puternice, capabilă să răspundă provocărilor actuale.\n\n„Această întâlnire a consolidat direcţiile strategice ale consorţiului, iar Universitatea «Ştefan cel Mare» din Suceava şi-a reafirmat rolul de promotor al educaţiei europene, inovatoare şi incluzive” ni s-a precizat într-un comunicat de presă. (N.B.)",
        "label": "Bucovina"
    },
    {
        "title": "Unde e civilizaţia?",
        "text": "Un cititor ne-a informat / semnalat (şi ilustrat cu mai multe fotografii) că, în urmă cu aproximativ un an, Primăria Şcheia a montat pe alocuri, pe stâlpii de electricitate, coşuri de gunoi, spre folosul celor care, în treacăt, ar avea câte ceva de aruncat în ele. Ca pentru oameni civilizaţi. Dar inşi necivilizaţi le-au luat la ochi şi le-au pus la pământ. Pe str. Vilelor, „victoria” vandalilor este încă evidentă, pare-se că şi în contextul în care nu-i clar cine ar trebui să reaşeze lucrurile la locul lor: firma de salubritate care operează în zonă, poliţia, primăria? Cică localnicii ar cam şti cine sunt vandalii… şi (până la un punct) înţeleg că e riscant să se pună cu ei. Sperând însă ca, cel puţin, o autoritate să se impună, reaşezând coşurile la locul lor, inclusiv ca semn al civilizaţiei asupra lipsei de… (D.L.)",
        "label": "Bucovina"
    },
    {
        "title": "Fabrik Fest, un proiect cultural unic în Bucovina, care a dat viaţă spaţiilor neconvenţionale",
        "text": "Proiectul Fabrik Fest a propus publicului din Bucovina şase evenimente culturale care s-au desfăşurat în perioada 20 septembrie 2024- 2 octombrie 2024, în depozite şi fabrici din municipiul Rădăuţi, Marginea şi Horodnic de Jos.\n\nEvenimentul Sectio Aurea a avut loc vineri, 20 septembrie 2024, în Depozitul MARELVI din Rădăuţi. Ansamblul Sectio Aurea a purtat publicul într-o călătorie sonoră prin timp, sub acordurile delicate ale instrumentelor de epocă, prin intermediul compoziţiilor muzicale din repertoriul baroc.\n\nPeriplul muzical prin cele patru Anotimpuri a fost ghidat de către membrii Remedios Quartet, în decorul industrial neconvenţional al Fabricii EGGER din municipiul Rădăuţi, în seara zilei de 21 septembrie 2024, compoziţiile muzicale evocând imagini captivante, de la tonurile pline de viaţă ale primăverii, până la melancolia toamnei.\n\nEcourile muzicii româneşti au răsunat în seara zilei de 22 septembrie 2024 în mijlocul unui peisaj unde neconvenţionalul se împleteşte cu natura, în cadrul evenimentului Romanian tribute, într-un decor autentic românesc, cu baloţi de paie şi covoare tradiţionale, lucrate manual, în grădina Fabricii ZADA din Horodnic de Jos, unde acordurile rafinate ale Duo Kitharsis, au surprins cu ritmuri lente, de doină, sau alerte, de geamparale.\n\nPovestea muzicală interpretată de Cvintetul Cantabile a transformat cadrul neconvenţional al Fabricii KILLER din Horodnic de Jos într-o veritabilă scenă de concert, în seara zilei de sâmbătă, 28.09.2024, unde compoziţii clasice recunoscute au răsunat în interpretarea vibrantă a instrumentelor de suflat. Evenimentul Ascultă povestea a conectat audienţa cu fiecare partitură, sunetele realizând o legătură unică dintre public, opere şi arhitectura locului.\n\nPianul, mânuit cu măiestrie de Corina Răducanu şi Eugen Dumitrescu, vioara, dirijată cu fineţe de Andrei Mihail Radu şi vocea lui Ovidiu Foca au evocat o lume a dorului, pasiunii şi nostalgiei în cadrul unic, neconvenţional, al Depozitului SOL-VICTOR din Marginea, în seara dintâi a lunii octombrie, la evenimentul Romanţe vechi şi noi. Refrene cunoscute care au rezistat timpului, într-o adaptare modernă contemporană, inspirate din registrul emoţional al tradiţiei romanţelor româneşti, au captivat audienţa, transformând spaţiul într-o scenă încărcată de emoţie şi nostalgie.\n\nRomanţele toamnei, în interpretarea artiştilor: Corina Răducanu, Eugen Dumitrescu, Andrei Mihail Radu şi Ovidiu Foca au oferit publicului o experienţă autentică, memorabilă, în decorul exterior al GOBLENART din municipiul Rădăuţi, în seara zilei de 2 octombrie 2024, la ultimul concert din seria celor şase organizate în cadrul FABRIK FEST. Pianul a adus eleganţă şi nostalgie, vioara a adăugat delicateţe şi vibraţie, iar vocea caldă a înnobilat fiecare piesă cu emoţie pură.\n\nToate cele şase evenimente au fost prezentate de Corina Răducanu. Accesul publicului a fost gratuit la toate evenimentele. Locurile din cadrul fiecărei locaţii au fost rezervate integral, până la data desfăşurării fiecărui concert, de către publicul doritor.\n\nCoordonatorul proiectului este Ovidiu Foca din cadrul Casei de cultură din Rădăuţi, care, împreună cu Eugen Dumitrescu şi Corina Răducanu, a conceput acest proiect. Membrii echipei de proiect sunt: Viviana-Maria Huţuleac (specialist comunicare şi PR), Doru Clipa (fotograf), Ovidiu Prelipcean (design grafic materiale de comunicare), Corneliu Cîrdeiu (transmisiuni live evenimente) cărora li s-au alăturat artiştii menţionaţi.\n\nProiectul Fabrik Fest a fost un proiect cultural cofinanţat de către Administraţia Fondului Cultural Naţional (AFCN), organizat de către Casa de Cultură a Municipiului Rădăuţi şi Primăria Municipiului Rădăuţi, având ca parteneri companiile: Marelvi, Egger, Zada, Killer, GoblenArt, Sol-Victor. Proiectul nu reprezintă în mod necesar poziţia Administraţiei Fondului Cultural Naţional. AFCN nu este responsabilă de conţinutul proiectului sau de modul în care rezultatele proiectului pot fi folosite. Acestea sunt în întregime responsabilitatea beneficiarului finanţării. (VIVIANA-MARIA HUŢULEAC, PR proiect Fabrik Fest)",
        "label": "Bucovina"
    },
    {
        "title": "Evanghelia zilei",
        "text": "În vremea aceea a auzit Irod tetrarhul toate cele făcute de Iisus şi era nedumerit, că se zicea de către unii că Ioan s-a sculat din morţi; iar de unii, că Ilie s-a arătat, iar de alţii, că un proroc dintre cei vechi a înviat. Iar Irod a zis: Lui Ioan eu i-am tăiat capul. Cine este, dar, Acesta despre care aud asemenea lucruri? Şi căuta să-L vadă. Şi, întorcându-se, apostolii I-au spus lui Iisus toate câte au făcut. Atunci, luându-i cu Sine, S-a dus de o parte într-un loc pustiu, aproape de cetatea numită Betsaida. Iar mulţimile, aflând, au mers după El, şi El, primindu-le, le vorbea despre Împărăţia lui Dumnezeu, iar pe cei care aveau trebuinţă de vindecare, îi făcea sănătoşi.",
        "label": "Bucovina"
    },
    {
        "title": "Sinaxa anuală cu stareţii şi stareţele mănăstirilor şi schiturilor din Arhiepiscopia Sucevei şi Rădăuţilor",
        "text": "Fii părinţilor şi fraţilor un model de smerenie, hărnicie şi bună-cuviinţă în toate, înveşmântându-te cu haina dăruirii de sine, ca împletind lucrarea Martei şi Mariei să urmezi marilor stareţi şi osteneşte-te, împreună cu părinţii şi fraţii, să faci cele cuvenite spre mântuirea sufletelor voastre şi slava lui Dumnezeu. – două dintre îndemnurile regăsite în textul intitulat Decalogul unui stareţ, alcătuit de Înaltpreasfinţitul Părinte Arhiepiscop Calinic, pot rezuma sinaxa anuală cu stareţii şi stareţele mănăstirilor şi schiturilor din cuprinsul Arhiepiscopiei Sucevei şi Rădăuţilor, intitulată Păstorii cei buni şi tămăduitori: Sfântul Mitropolit Dosoftei, Episcopul Gherasim Putneanul şi Arhimandritul Iachint Unciuleac.\n\nPrima şi cea mai de seamă ctitorie a Voievodului Ştefan cel Mare şi Sfânt, Mănăstirea Putna, considerată simbol al unităţii de neam, de limbă şi credinţă, a fost astăzi, 29 octombrie 2024, gazda evenimentului menit să contribuie la revigorarea şi întărirea vieţii monahale de pe aceste meleaguri binecuvântate de Dumnezeu. Întâlnirea, prezidată de Înaltpreasfinţitul Părinte Arhiepiscop Calinic, a adus în atenţie atât aspecte administrative, cât şi duhovniceşti legate de activitatea monahilor şi monahiilor.\n\nAlături de stareţii şi stareţele din Arhiepiscopia Sucevei şi Rădăuţilor, la eveniment au fost prezenţi arhimandritul Paraschiv Dabija, vicarul administrativ, arhimandritul Melchisedec Velnic, exarhul mănăstirilor, arhimandritul Nectarie Clinci, exarh zonal, consilieri eparhiali, precum şi părinţii protoierei ai Protopopiatelor Suceava II, Rădăuţi, Fălticeni şi Câmpulung Moldovenesc.\n\nÎntrunirea a debutat prin săvârşirea Sfintei Liturghii în biserica mare a mănăstirii în care se află mormântul Sfântului Voievod Ştefan cel Mare şi Sfânt de către Preasfinţitul Părinte Damaschin Dorneanul, Episcop-Vicar al Arhiepiscopiei Sucevei şi Rădăuţilor, înconjurat de un sobor de slujitori, în prezenţa stareţilor şi stareţelor aşezămintelor monahale.\n\nDupă rostirea rugăciunii de început şi a apelului nominal, în Sala „Sfântul Ştefan cel Mare” a Casei Sociale „Sfântul Nicolae” a Mănăstirii Putna au început lucrările sinaxei, nu înainte de vizionarea filmului documentar „Sfântul Mitropolit Dosoftei”, realizat de Portalul media Doxologia cu binecuvântarea Înaltpreasfinţitului Părinte Teofan, Mitropolit al Moldovei şi Bucovinei şi Arhiepiscop al Iaşilor.\n\nPărintele arhim. Dosoftei Dijmărescu, vieţuitor al Mănăstirii Putna şi exarh cultural al eparhiei, a prezentat referatul „Sfântul Mitropolit Dosoftei – cărturar şi părinte mult-milostiv în luminarea poporului”, conturând nu doar profilul biografic al ilustrului ierarh, ci şi contextul politic şi religios în care s-au înşiruit anii vieţii şi prodigioasei lui activităţi. În prima parte a referatului, părintele exarh cultural a readus în atenţie contribuţia extraordinară pe care sfântul ierarh al Moldovei a avut-o la dezvoltarea limbii române şi utilizarea ei în cultul divin, traducând cele mai importante cărţi de slujbă, textul celor trei Sfinte Liturghii, al Psaltirii şi al Molitfelnicului devenind ulterior normative şi fiind utilizate în Biserica Ortodoxă până la amplele revizuiri din secolul al XX-lea ale scrierilor liturgice. „Motivaţia şi programul Sfântului Dosoftei au fost clare: toată slujba din biserică să fie înţeleasă de credincioşi, pentru că aceasta le va fi de folos duhovniceşte. Atât de mare era accentul pe înţelegerea de către oameni a slujbelor, încât două dintre cărţi au în titlu specificaţia „de înţeles” – Psaltirea în proză şi Molitfelnicul: Psaltirea de-nţeles, Molităvnic de-nţeles.”\n\nA luat apoi cuvântul stavrofora Mihaela Cozmei, stareţa Mănăstirii Suceviţa, care a susţinut prelegerea „Episcopul Gherasim Putneanul – omul cel bun, bunicul Bucovinei în slujba aproapelui”, având în vedere că în acest an se împlinesc 100 de ani de la naşterea sa şi douăzeci de ani de la mutarea sa la cele veşnice. După ce a trecut în revistă principalele momente ale biografiei celui care a fost episcop-vicar al Arhiepiscopiei Sucevei şi Rădăuţilor, a evidenţiat în mod deosebit virtuţile cu care s-a înveşmântat cel odrăslit în zona Râşcăi Fălticenilor şi ctitorul Mănăstirii Cămârzani.\n\nUltima prelegere a fost susţinută de părintele arhimandrit Melchisedec Velnic, stareţ al Mănăstirii Putna şi exarh al mănăstirilor din Arhiepiscopia Sucevei şi Rădăuţilor, fiind intitulată „Arhimandritul Iachint Unciuleac – tămăduitor al rănilor sufleteşti”. Dedicată unuia dintre cei mai importanţi stareţi al primei ctitorii ştefaniene, cuvântarea a rememorat prima întâlnire, în primăvara anului 1981, cu cel care avea să îi devină duhovnic, stareţ şi călăuzitor într-ale monahismului şi ale conducerii unei obşti: „Părintele Iachint a ştiut să facă din cuvântul său bisturiu priceput şi untdelemn mângâietor. A ştiut când şi cum să vorbească pentru a nu risipi cuvintele şi a le preface în medicament duhovnicesc. Dar, mai ales, prezenţa sa blândă, smerită şi discretă, plină de dragoste, întărea şi odihnea pe oricine întâlnea. Alături de el aveai certitudinea că te afli în prezenţa unuia dintre cei de demult, a unui Avvă de Pateric, care a venit până în zilele noastre pentru a ne învăţa să trăim frumos. Te odihneau privirea, cuvintele, mersul său liniştit, prezenţa sa întreagă. Pentru orice nevoie, problemă sau luptă duhovnicească avea un cuvânt sau o rugăciune. Ştia să te ridice mereu din întristare şi descurajare sau să-ţi dea soluţie pe calea pe care aveai nevoie să păşeşti într-un mod unic şi personal. (…) Una dintre marile calităţi pe care trebuie să le aibă un stareţ este aceea de a fi ucenic, de a şti să ucenicească el mai întâi, pentru ca apoi să poată forma el însuşi ucenici. Aşa l-am găsit, aşa l-am văzut, aşa l-am simţit, şi de aceea a primit de la Dumnezeu darul de a călăuzi şi pe alţii spre vindecarea sufletului, a cărui cea mai mare boală este necunoaşterea de sine care vine din necunoaşterea lui Dumnezeu. Adevărata stăreţie este o harismă care se dobândeşte prin ucenicie, iar a ucenici înseamnă a lua din harisma stăreţiei, aceea de a deveni păstor de suflete şi tămăduitor duhovnicesc.”\n\nStareţul Mănăstirii Putna a prezentat şi două tipărituri aflate în patrimoniul Arhiepiscopiei Sucevei şi Rădăuţilor, excepţionale atât prin prisma vechimii lor, cât mai ales prin valoarea memorialistică: Biblia de la Bucureşti, cu o însemnare dedicatorie a domnului Țării Româneşti, Constantin Brâncoveanu pentru mitropolitul Dosoftei, respectiv un volum ce reuneşte exemplarele de lucru ale eruditului ierarh: Dumnedzăiasca Liturghie (1679), Molitvălnic de-nţăles (1681), Parimiile preste an (1683) şi Octoihul (?1683-1686), pe care încă se pot citi corecturile făcute cu mâna sa.\n\nÎn încheiere, arhim. Melchisedec Velnic a adus mulţumiri Înaltpreasfinţitului Părinte Arhiepiscop Calinic, Preasfinţitului Părinte Damaschin Dorneanul, părinţilor consilieri, protopopi şi exarhi, precum şi tuturor stareţelor, stareţilor, egumenelor şi egumenilor prezenţi la această întâlnire care a avut drept scop să contribuie la întărirea vieţii monahale din Arhiepiscopia Sucevei şi Rădăuţilor.",
        "label": "Bucovina"
    },
    {
        "title": "Șofer rănit grav după ce a intrat cu mașina într-un parapet de beton",
        "text": "Șofer rănit grav după ce a intrat cu mașina într-un parapet de beton. Accidentul rutier s-a produs joi, la Broșteni.\n\nJoi, în jurul orei 22.00, un bărbat de 34 ani, din comuna Stulpicani, conducea autoturismul pe DN 17 B, iar când a ajuns pe raza orașului Broșteni, a pierdut controlul volanului.\n\nAutoturismul a ieșit în afara părții carosabile și a intrat în coliziune cu un parapet din beton. În urma impactului violent, șoferul a fost grav rănit și a fost transportat la spital după ce a primit îngrijiri medicale la fața locului.\n\nConducătorul auto nu a putut fi testat cu etilometrul din cauza leziunilor suferite, dar i s-au recoltat probe de sânge în vederea stabilirii alcoolemiei.\n\nPolițiștii au întocmit în acest caz dosar de cercetare penală privind săvârșirea infracțiunii de ,,vătămare corporală din culpă”, iar cercetările vor fi efectuate de lucrătorii Compartimentului Rutier Vatra Dornei.",
        "label": "Bucovina"
    },
    {
        "title": "O mașină scăpată de sub control a lovit doi pietoni, la Milișăuți FOTO",
        "text": "O mașină scăpată de sub control a lovit doi pietoni, la Milișăuți. Accidentul rutier s-a petrecut miercuri seară.\n\nAu intervenit pompierii militari ai Detașamentului Rădăuți cu o autospecială pentru descarcerare și o ambulanță SMURD B2, cu sprijinul unui echipaj SAJ.\n\nEste vorba despre un autoturism care a ieșit în afara părții carosabile și a acroșat doi pietoni.\n\nAmbii pietoni, bărbat și femeie, au primit îngrijiri medicale la locului accidentulu. Ulterior, cei doi răniți au fost transportați la spital pentru investigații suplimentare și tratament de specialitate.\n\nPolițiștii fac cercetări pentru a stabili din ce cauză a poierdut șoferul controlul volanului.",
        "label": "Bucovina"
    },
    {
        "title": "O întrebare pentru cerșetorii de voturi de astăzi - Ce ați făcut pentru Suceava când se afla în carantină și când era coadă de dricuri la morgă?",
        "text": "Așa cum vin colindătorii de Crăciun, să ne cânte și apoi să își primescă răsplata, din 4 în 4 ani, vin și cerșetorii de voturi.\n\n Să ne spună ce planuri mărețe au, să critice și să dea cu pumnul în masă, și apoi să aștepte să le dăm votul. Îi numesc cerșetori de voturi pe acei politicieni (foarte mulți, din păcate) care au tăcut 4 ani, care nu s-au remarcat absolut cu nimic sau poate cu foarte puțin, dar care în campaniile electorale devin adevărați zmei, scot fum pe nas și declară și critică și scuipă în stânga și în dreapta.\n\nSunt mulți la Suceava, și mai ales la Suceava, aș spune, cei pe care îi pot numi fără nici o remușcare CERȘETORI DE VOTURI. Și o spun cu durere, pentru că Suceava a fost atât de încercată în primăvară, luni întregi, și totuși…am fost atât de singuri, noi între noi sucevenii, într-un moment în care la morga spitalului era coadă de dricuri și mureau oameni nevinovați prin spital pentru că pur și simplu nu avea să cine să îi îngrijească. În toată durerea și disperarea de atunci, într-o Suceavă carantinată, când toți ne priveau ca pe niște ciumați, când stăteam ca șobolanii închiși în case și nu aveam nici măcar un medic la care să mergem, cerșetorii de voturi de astăzi, din campanie, stăteau muți și ascunși, vizionând probabil filme pe Netflix. Unde au fost oamenii ăștia aproape 3 luni de zile, mare parte din aleșii noștri, parlamentari, consilieri locali și județeni, șefi prin partide, etc, etc?! Unde au fost într-un moment în care aveam atâta nevoie de ei, într-un moment în care Suceava avea nevoie de sprijin și de ajutor, aveam nevoie de voci care să se ridice și să ceară ajutor, dacă nu să rezolve ceva și să poate să ceară socoteală celor de la București și să încerce măcar să ajute Suceava!\n\n Prea puțini au ajutat atunci Suceava cu adevărat, mai puțini decât degetele de la o mână și este trist și revoltător!\n\nMuții din pandemie, cerșetorii de voturi de astăzi, cu un tupeu fantastic, și cu pieptul în față, urlă acum, după război, și spun cât de prost a fost gestionată pandemia în Spitalul Județean și că a fost dezastru la Suceava. Serios?! Acum ați descoperit cât de rău și cât de greu a fost, chiar în campania electorală?! Ce ați făcut atunci, chiar în momentele în care spitalul se umplea de bolnavi și morga de morți?! Cu ce i-ați ajutat pe sucevenii cărora acum le cereți votul?!\n\n Este o întrebare la care ar fi normal să răspundă TOȚI cei care candidează anul acesta la alegerile locale și parlamentare! Și chiar cer public ca toți care ne cer votul astăzi să răspundă: CE AȚI FĂCUT PENTRU SUCEAVA AFLATĂ ÎN CARANTINĂ?\n\nAcum, la spartul târgului, văd disperați după voturi (unii cu mandate întregi de consilier în care nu au făcut nimic, alții parlamentari care nu s-au remarcat și nu au deranjat pe nimeni ani întregi, unii slugi umile de partid care au tăcut să nu deranjeze cumva pe la centru) filmându-se prin oraș, criticând, aratând cu degetul, dând interviuri. Oameni care efectiv latră la adunări de partid în care se admiră unii pe alții cât sunt de frumoși și de deștepți. Nu o să dau nume, nici nume de partide, nici de candidați, îi vedeți singuri, dar vă spun sincer, mă ia cu vomă! Sunt plini de retorică și de infatuare și de importanță! Și mai au tupeu să vorbească și de drama prin care a trecut Suceava! Cu alte cuvinte, ne iau de proști pe toți, ne scuipă în cap cu lejeritate și cu nesimțire!\n\nO vorbă din bătrâni spune – prietenul bun la nevoie se cunoaște! Întreb și eu, ca suceveanul de rând, ca un potențial alegător, câți prieteni adevărați a avut Suceava carantinată, izolată și arătată cu degetul?! Cerșetorilor de voturi le spun că unii dintre noi, dintre suceveni, nu vor uita prea curând sau poate niciodată imaginile din fotografia de mai jos, imagini care au făcut înconjurul țării!",
        "label": "Bucovina"
    },
    {
        "title": "Ediţia din Pătrăuţi a însemnat 125 de copii care au fost consultaţi gratuit de medicii voluntari",
        "text": "125 de copii din comuna Pătrăuţi au beneficiat în mod gratuit de un examen clinic amănunţit, consultaţii de specialitate (gastroenterologie-pediatrică, ORL, oftalmologie, stomatologie), investigaţii imagistice şi analize sanguine şi urinare. Părinţii lor au primit sfaturi despre ce pot face pentru ca cei mici să se dezvolte armonios şi au putut adresa medicilor voluntari întrebări legate de starea de sănătate a copiilor lor.\n\nÎncepând cu primele ore ale dimineţii, părinţii şi copiii din comună s-au adunat în faţa Şcolii Gimnaziale „Constantin Morariu” din Pătrăuţi pentru a participa la ediţia 228 a proiectului Caravana cu Medici. Sălile de clasă ale şcolii au ţinut locul, pentru o zi, unor cabinete de consultaţie în care medicii voluntari au format echipă cu studenţi ai Facultăţii de Medicină şi au efectuat consultaţii gratuite pentru cei mici. Copiii care au prezentat indicaţie au putut beneficia de ecografii abdomino-pelvine, ecografii de părţi moi, ecografii tiroidiene şi testiculare, examen oftalmologic, examen ORL şi examen stomatologic. În situaţiile în care s-a considerat a fi necesar, medicii au recomandat efectuarea unui set analize sanguine sau urinare care au fost prelucrate cu ajutorul analizoarelor achiziţionate prin proiectul înscris în cadrul Raiffeisen Comunităţi. Părinţii au putut să adreseze medicilor prezenţi întrebări despre alimentaţia, vaccinarea şi dezvoltarea celor mici.\n\nCaravana din Pătrăuţi a fost finanţată prin programul Raiffeisen Comunităţi, Acceleratorul de ONG-uri în sustenabilitate al Raiffeisen Bank Romania, prin intermediul Asociaţiei pentru Relaţii Comunitare. Este a 10-a ediţie din anul 2024 din regiunea Moldovei şi a 64-a de la înfiinţarea filialei.\n\nDiana Maria Burlacu, medic rezident pediatrie, coordonator al caravanei cu nr. 228 din comuna Pătrăuţi, jud. Suceava: „Am fost solicitaţi de către Asociaţia «Sfântul Ioan cel Nou» de la Suceava pentru a organiza o caravană cu profil pediatric pentru copiii din comuna Pătrăuţi, judeţul Suceava. Am reuşit să consultăm 125 de copii cu vârste cuprinse între o lună şi 18 ani. Toţi copiii prezenţi au beneficiat de examen clinic efectuat de medicii voluntari. S-au efectuat 70 de examinări ecografice (ecografii abdomino-pelvine, ecografii de părţi moi, ecografii tiroidiene şi testiculare), 74 de examinări oftalmologice, 70 de examinări stomatologice şi 30 de examinări ORL. Cu ajutorul analizoarelor portabile achiziţionate prin intermediul proiectului Raiffeisen Comunităţi am reuşit să prelucrăm 88 de probe sanguine şi urinare. Au fost descoperite şi puse în observaţie patologii cardiovasculare, gastroenterologice, hematologice, dermatologice, neurologice, oftalmologice, endocrinologice, tulburări de metabolism şi patologii din sfera ORL, pentru care atât pacienţii pediatrici, cât şi părinţii, au primit recomandări de tratament, analize şi examene de specialitate pe care este important să le facă mai departe. Ne-a bucurat faptul că am fost primiţi cu multă căldură de către comunitatea locală şi sperăm că am reuşit să aducem un strop din medicina pe care noi o practicăm zi de zi în spitalele universitare şi în Pătrăuţi”.\n\nPaula-Diana Murăraşu, medic rezident pediatrie, coordonator departament PR Asociaţia Caravana cu Medici – Filiala Iaşi : „Caravanele de pediatrie sunt organizate nu doar pentru a îmbunătăţi sănătatea fizică a copiilor, ci şi cu scopul de a contribui la creşterea conştientizării în rândul părinţilor asupra importanţei îngrijirii sănătăţii, atât a copiilor, cât şi a lor. Prin această iniţiativă, urmărim nu doar tratarea problemelor existente, ci şi prevenirea acestora, promovând un stil de viaţă sănătos prin care copiii să se poată dezvolta în parametri optimi. Caravanele pediatrice răspund nevoilor de sănătate ale copiilor din comunităţi vulnerabile, oferind nu doar servicii medicale, ci şi resurse educaţionale valoroase pentru părinţi. Acestea se dovedesc a fi un pilon important în asigurarea unei sănătăţi mai bune pentru generaţiile viitoare, întrucât copiii zilei de azi sunt adulţii zilelor de mâine”. (C.P.)",
        "label": "Bucovina"
    },
    {
        "title": "Subprefectul Apetrii a demisionat, el nu îndeplinește condițiile legale pentru a ocupa funcția",
        "text": "Subprefectul județului Suceava, Gheorghe Apetrii, a demisionat din funcție la nici trei săptămâni de la numire. Acesta nu îndeplinește condițiile legale pentru a fi subprefect.\n\nGheorghe Apetrii, propunerea PSD pentru funcția de subprefect, nu poate ocupa această funcție deoarece normele legale cer ca subprefecții să aibă studii superioare de lungă durată.\n\nSubprefectul demisionar, inginer de profesie și fost președinte al Organizației PSD Vatra Dornei, are studii superioare de scurtă durată (3 ani) și nu le-a completat prin masterat, astfel încât nu se încadrează în limitele legale. (vezi foto jos captură CV)\n\nCurios este faptul că acest aspect a scăpat celor de la București, care au verificat dosarul lui Gheorghe Apetrii, și numirea a fost făcută prin Hotărâre de Guvern.\n\nOficial, subprefectul ar fi demisionat din motive personale. Practic, acesta a ocupat ilegal funcția de subprefect al județului Suceava, de la începutul lunii octombrie.\n\nÎn locul lui Apetrii va fi numit Alexandru Flandorfer, directorul Direcției pentru Cultură Suceava.",
        "label": "Bucovina"
    },
    {
        "title": "Termoșemineele PEFOC: Eleganță și eficiență pentru încălzirea cu lemne a casei tale!",
        "text": "În universul încălzirii alternative, termoșemineele pe lemne se remarcă ca fiind soluții termice moderne și eficiente, aducând un plus de confort și eleganță în orice locuință. Iar când vine vorba despre astfel de echipamente, PEFOC se evidențiază ca un nume de referință pe piața românească.\n\nTermoșemineele pe lemne de la PEFOC sunt produse de înaltă calitate, concepute pentru a satisface cele mai exigente cerințe ale clienților. Cu o experiență de peste două decenii în domeniu, meșterii sibienii în șeminee și-a câștigat reputația de furnizor de încredere, oferind soluții termice fiabile și eficiente pentru încălzirea locuințelor.\n\nUnul dintre principalele avantaje ale termoșemineelor pe lemne este eficiența lor energetică. Acestea utilizează lemnul ca sursă de combustibil, un material ecologic și economic, care este disponibil în mod natural și abundent. Astfel, termoșemineele pe lemne nu numai că încălzesc eficient spațiile, dar și contribuie la reducerea impactului asupra mediului înconjurător.\n\nO altă caracteristică remarcabilă a unui termosemineu pe lemne de la PEFOC este design-ul modern și elegant. Acestea sunt disponibile într-o varietate de modele și finisaje, astfel încât să se potrivească perfect în orice tip de interior. De la modele clasice și rustice până la opțiuni contemporane și minimalistice, există o termosemină pe lemne potrivită pentru fiecare gust și preferință.\n\nMai mult decât atât, termoșemineele pe lemne de la PEFOC sunt proiectate să ofere un randament termic ridicat, asigurând încălzirea eficientă a spatiilor importante din locuință. Grație tehnologiei moderne și materialelor de calitate superioară folosite în construcția acestor echipamente, sunt capabile să mențină temperatura optimă în spații mari, reducând astfel costurile de încălzire.\n\nÎn plus, termoșemineele pe lemne de la PEFOC sunt echipate cu caracteristici avansate pentru a oferi o experiență de utilizare plăcută și confortabilă. De la sisteme de control a temperaturii și ventilatoare silențioase, puffer, până la sisteme de curățare automată a sticlei și funcții de siguranță îmbunătățite, acestea sunt proiectate să satisfacă cele mai înalte standarde de performanță și confort.\n\nÎn concluzie, termoșemineele pe lemne de la PEFOC reprezintă alegerea ideală pentru cei care caută o soluție termică eficientă, ecologică și elegantă pentru locuința lor. Cu o gamă variată de modele și opțiuni disponibile, experții sibieni în șeminee devin partenerii perfecți pentru a transforma în realitate, visul unei încălziri confortabile și moderne.\n\nÎn plus față de termoșemineele pe lemne, PEFOC oferă o gamă variată de alte produse termice de înaltă calitate, concepute pentru a satisface diversele nevoi de încălzire ale clienților, precum centrale pe gaz, șeminee tradiționale pe lemne, șeminee pe peleți, grătare și cuptoare de grădină, sobe tip godin sau moderne, cos fum inox sau sisteme profesionale de evacuare a fumului din material ceramic.\n\nÎn plus, ai la dispozișie și o gamă completă de accesorii și piese de schimb pentru toate produsele termice. De la elemente de siguranță și control până la componente de înlocuire și accesorii decorative, clienții au tot ce le trebuie pentru a se bucura de confort termic și funcționalitate pe termen lung.\n\nPentru mai multe informații și pentru a descoperi gama completă de produse, vizitați site-ul oficial www.pefoc.ro sau contactați echipa lor de experți pentru consultanță și asistență personalizată!",
        "label": "Bucovina"
    },
    {
        "title": "Cea de-a cincea ediţie a Întâlnirii anuale a preoţilor responsabili cu catehizarea parohială, în Arhiepiscopia Sucevei şi Rădăuţilor",
        "text": "Cu binecuvântarea şi cu sprijinul Înaltpreasfinţitului Părinte Calinic, luni, 28 octombrie 2024, a avut loc cea de-a cincea ediţie a Întâlnirii anuale a preoţilor responsabili cu catehizarea parohială din protoieriile Arhiepiscopiei Sucevei şi Rădăuţilor.\n\nPrin grija părintelui stareţ, Mihail Balan, activitatea s-a desfăşurat la Mănăstirea Sihăstria Râşcăi, tânăra ctitorie din ţinutul Fălticenilor, în Poiana Sfântului Ioan, împresurată de codrii frumos înveşmântaţi în culorile toamnei. Evenimentul a debutat cu slujba Vecerniei, în cadrul căreia au slujit cei 15 părinţi responsabili cu activitatea catehetică în protoieriile eparhiei.\n\nA urmat apoi o sesiune de comunicări din partea organizatorilor, respectiv a Biroului de Catehizare parohială, în cadrul cărora au fost discutate aspecte privind ediţia din acest an a Concursului Naţional Catehetic Hristos împărtăşit copiilor, dar şi despre tema ce va fi abordată anul viitor. S-au căutat totodată soluţii la problemele întâlnite în teren, în procesul de catehizare parohială.\n\nDupă acest moment de dezbateri tematice, Pr. prof. univ. dr. Patriciu Vlaicu de la Facultatea de Teologie Ortodoxă Nicolae Ivan din Cluj-Napoca, Catedra de Drept canonic şi Administraţie bisericească, a susţinut o prelegere în care a evidenţiat modalităţile prin care catehetul îi poate ajuta pe credincioşi să înţeleagă „de ce sunt în Biserică, care este rolul Bisericii în viaţa lor, care este modalitatea prin care ei se pot articula la Trupul tainic al lui Hristos”.\n\nCa o concluzie, a fost organizată o sesiune de întrebări şi răspunsuri, firul roşu reprezentându-l valoarea canonică a lucrării catehetice şi actualitatea ei.\n\nLa finalul evenimentului, dl prof. Cristi Gabriel Hurjui a adus mulţumiri Înaltpreasfinţitului Părinte Arhiepiscop Calinic pentru arhiereasca binecuvântare şi purtare de grijă în organizarea celei de-a cincea Întâlniri anuale a preoţilor responsabili cu catehizarea parohială din eparhia Sucevei şi Rădăuţilor, părintelui stareţ şi obştii Mănăstirii Sihăstria Râşcăi pentru găzduire, părinţilor responsabili cu activitatea catehetică la nivel eparhial, precum şi tuturor celor implicaţi în buna desfăşurare a acestui eveniment, Sectorul Media şi Comunicare şi Departamentul de Formare Tineri Preoţi din cadrul Sectorului Educaţional-Teologic, ale Arhiepiscopiei Sucevei şi Rădăuţilor.",
        "label": "Bucovina"
    },
    {
        "title": "Nunţile la ţară (I)",
        "text": "[Într-un text cvasi-necunoscut, apărut într-un Calendar ale cărui rare urme mai subzistă prin vreo mare bibliotecă românească, Iraclie Porumbescu ni se dezvăluie şi ca un studios al obiceiurilor poporului (nu facem comparaţie cu mai tânărul şi mai vestitul Simion Florea Marian – datele sunt cu totul diferite), pe care încearcă să le perpetueze, în lupta pe care a dus-o permanent împotriva „cosmopolitismului”, aşa cum era înţeles pe vremea lui (sărind peste timp, să ne aducem aminte că şi către junimiştii ieşeni se arăta cu degetul că ar fi „cosmopoliţi”, şi ce limbă măiastră ne-au făurit!). Chiar dacă uneori ni se pare că autorul „scapă boii pe gheaţă”, că exagerează, că nu are dreptate, textul de mai jos, publicat acu mai bine de un secol şi jumătate, credem că îşi mai păstrează savoarea şi poate fi citit chiar şi în condiţiile în care i-am păstrat limba şi grafia epocii. Liviu Papuc]\n\nAstăzi, când coasa civilizaţiei moderne pe zi ce merge darmă câte un obicei frumos şi folositor a naţiunii noastre, astăzi, când lumea noastră cea de acum, care se numeşte înţeleginte şi cultivată, socoteşte că aceea-i „propăşire” dacă ea se împopoţează în „pene străine” nu numai depreţuind, dară şi având chiar de râs datinele părinţilor şi a străbunilor noştri, datinele, care erau şi ar şi fi încă cele mai practice şi mai frumoase idile, ce zic!, care ar fi încă cel mai lucitor şi mai dulce nimb al tuturor solennităţilor noastre familiare şi naţiunale, astăzi, în fine, când civilizaţia, cea fals înţeleasă pre care mai adevărat o am numi-o „poleire lucie, dar înşelătoare” a mai tuturor obice-iurilor noastre celor vechi şi tradiţionale, ne amerinţă a nu ne mai cunoaşte ce şi cine suntem, de unde ne tragem, ce ţâţă am supt şi pe ce pământ ne hrănim – reproducem aice obiceiul cum se serbară nunţile la noi până nu demult, şi aceea chiar şi de însuşi de cei din stările cele mai înalte, ai ţărilor româneşti, şi cum se serbează ele şi acum încă, dar numai de sâmburul naţiunii noastre care ştie a preţui foarte adevăratul cuvânt bătrânesc: Cojocul împrumutat, de-i şi nou, îi mai rece decât cel vechi, dar al său”.\n\nMai nainte însă de a începe descrierea nunţii, dupre cum ea se sărbează la ţară, cum am zis, de sâmburul naţiunii noastre, de popor, lăsăm să ne vorbească un bărbat român, practic şi iubitor de naţiunea sa, cum adecă cugetă el despre cel mai bun chip al însurăciunii, acest bărbat aşa zice:\n\nŞi vezi ce feliu de cuminte\n\nCine-i az mai mult din pungă\n\nNici se uita la frumseţe\n\nSă fie cu încelepciune\n\nCă ea în căsniceasca lege\n\nDe-a se face de ocară;\n\nCu cinstea ei, cinste are.\n\nCum zice: „Femeia bună\n\nIar cu „cum a fi să fie\n\nCa să-i puie mult în foaie,\n\nPe părinţi ca să-i despoaie,\n\nSă dea fetei ce au toate\n\nŞi lencuţa de pe spate,\n\nSau să se îndatoreze\n\nDupă ce el dă „soţie”\n\nSă mai dea şi bogăţie?\n\nŞi să-ntrebăm şi de alte:\n\nDar de ce un bogat, oare,\n\nŞi nu e cu mică stare?\n\nCăci el bogat dacă este\n\nDe ce mai bine nu-ntreabă\n\nDe este fata de treabă\n\nŞi de are purtări bune?\n\nDe ce ia să aibă cere\n\nŞi să se îmbogăţească?\n\nCăci ea [probabil: el] dacă în junie\n\nCând putea el ca să strângă\n\nÎi zboară toată din mână,\n\nCu care apoi îşi face\n\nŞi prin urechi să-i răsune\n\nSă ia ca şi el, săracă,\n\nDe aceea mult cuminte",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Sfântul Ioan Gură de Aur afirmă în mod repetat că toţi oamenii au aceeaşi capacitate de a creşte duhovniceşte, indiferent de circumstanţele biologice sau de starea lor civilă – fie ei căsătoriţi sau nu:\n\n„Nu-ţi spun cuvinte greu de împlinit. Nu-ţi spun: «Nu te căsători!». Nu-ţi spun: «Părăseşte oraşele! Nu te mai ocupa cu treburile publice!». Dimpotrivă îţi spun: «Stai în mijlocul oraşelor, ocupă-te cu treburile publice, dar fii virtuos!». Vreau ca cei care trăiesc în lume să fie mai virtuoşi decât cei care populează munţii (pustnicii asceţi). […] Nu spune: «Am femeie, am copii, trebuie să am grijă de casă! Nu pot să mai fac şi asta!». De n-ai avea nici una din aceste griji, dar dacă eşti un om trândav, nu eşti de nici o ispravă! De-ai avea toate aceste griji, dar dacă eşti om vrednic, vei fi şi virtuos! Un singur lucru se cere: să ai tragere de inimă! Nimic nu te va putea împiedica: nici vârsta, nici sărăcia, nici bogăţia, nici împrejurările vieţii, nici altceva” (Comentariu la Evanghelia după Matei, Omilia XLIII, p. 278). „Poţi trăi şi în oraş şi să duci viaţa pe care o duc monahii în pustie, să pui în practică filosofia lor, poţi avea şi soţie, poţi locui în casă şi în lume şi să te rogi, să posteşti, să fii cu inima zdrobită” (Omilia LV, p. 344).",
        "label": "Bucovina"
    },
    {
        "title": "Suceava va avea aquapark, anunță Lucian Harșovschi FOTO",
        "text": "Suceava va avea aquapark, anunță Lucian Harșovschi. Proiectul va fi depus pentru finanțare în cadrul Programului Operațional Regional, prioritatea 7 – O regiune atractivă.\n\nViceprimarul spune că municipiul are și tineri și bătrâni iar administrația locală trebuie să gândeasca proiecte pentru toți, pentru necesitățile fiecăruia în parte.\n\nHarșovschi a precizat că se gândește și la timpul liber al sucevenilor și că are plan proiecte în acest sens, iar printre ele se numără amenajarea un aquapark.\n\nAquaparkul va fi realizat pe o suprafață de 3,5 hectare și va avea o clădire principală care va cuprinde:\n\n * ansamblu de bazine;\n\n * piscine acoperite;\n\n * tobogane pe categorii de vârstă;\n\n * grupuri sanitare;\n\n * spații comerciale, birouri și spații administrative;\n\n * vestiare și case de bilete;\n\n * un ansamblu Wellness&SPA;\n\n * un punct de prim ajutor.\n\n Toate acestea pe o suprafață de 10.000 mp.\n\nPe diferența de 25.000 mp vor fi amenajate:\n\n * piscine exterioare;\n\n * tobogane exterioare independente;\n\n * plajă exterioară;\n\n * bază observare pentru post salvamar;\n\n * dușuri;\n\n * grupuri sanitare;\n\n * spații tehnice;\n\n * locuri de parcare.\n\nDe asemenea, proiectul prevede o grădină urbană și acces liber cu alei, pergole și zone de loisir.\n\n“Avem deja pași făcuți în acest sens, colegii mei pregătesc documentația, iar în momentul în care linia de finanțare va fi deschisă, vom fi pregătiți să depunem primii proiectul.\n\nMai sunt 14 zile până la alegeri (13 de mâine), iar ceea ce voi continua să fac și în aceste zile va fi să prezint proiectele bazate pe ceea ce își doresc sucevenii și gândite pentru dezvoltarea acestui oraș.\n\nMă voi focusa pe acest lucru, deși poate contracandidații mei își doresc altceva prin ceea ce “împrăștie” în mediul online, prin diverse căi. Nu este campanie electorală ceea ce ei fac, ci doar niște jocuri murdare.\n\nAm încredere că sucevenii mă cunosc și știu ce am realizat în tot acest timp, în limita atribuțiilor pe care le-am avut și “trecând” peste acestea de multe ori, pentru că știu exact ce se poate face și știu exact ce am de făcut.\n\nSunt sigur că împreună cu ei, după data de 9 iunie, vom reuși să facem și mai multe lucruri bune pentru acest oraș pe care îl numim acasă”, a declarat viceprimarul Lucian Harșovschi.",
        "label": "Bucovina"
    },
    {
        "title": "Nu am crezut, dar și IPS Calinic are umor. Cum trebuie să purtăm inelul de logodnă",
        "text": "Nu am crezut, dar și IPS Calinic, arhiepiscopul Sucevei și Rădăuților, are umor, în ciuda intransigenței de care să dovadă uneori în răspunsurile pe care le dă enoriașilor care îi cer sfatul pe pagina Arhiepiscopiei și în ciuda modului în care apare mereu în public.\n\nÎnaltul ierarh a răspuns tuturor credincioșilor cu cea mai mare seriozitate, chiar și atunci când o enoriașă îl certa pe el pentru cum se îmbracă preotesele la slujbele de la Mănăstirea Sfântul Ioan cel Nou, că fotograful Arhiepiscopiei le fotografiază doar pe acestea și îi cerea lui IPS Calinic să impună niște reguli.\n\nA răspuns mereu diplomat și cum îi șade bine unei fețe bisericești.\n\nZilele acestea, un enoriaș l-a confruntat însă pe IPS Calinic cu o controversă mai puțin obișnuită (ca să nu spun trăsnită), care după cum se vede îl macină pe om de ceva timp.\n\nCredinciosul vrea să știe pe ce mână trebuie ținut inelul de logodnă pus de preot în biserică și dacă poate să îl dea jos. Omul e și nemulțumit de faptul că inelul este pus de preot pe mâna stângă, când el ar vrea să îl poarte pe mâna dreaptă și e supărat că trebuie să îndure povara acestui inel pe o singură mână, pe tot restul vieții (?!).\n\nMă rog, o întreagă zbatere a credinciosului pe tema inelului de logodnă, numai el săracul ar putea spune ce e în sufletul lui și cum îl macină problema asta – mai ales că a aflat că pe mâna stângă este o venă care duce…direct la inimă!\n\n”Vreau să vă întreb: este păcat dacă, după ce ai primit Taina Cununiei și, respectiv, inelul de logodnă pe deget (spre exemplu la mâna stângă), să îl schimbi apoi la mâna dreaptă?\n\nOri dacă el a fost pus de către preot la mâna stângă, la stânga trebuie să rămână toată viața?\n\nȘi tot în legătură cu aceasta aș vrea să vă mai întreb dacă serviciul este de așa natură încât poate afecta sau deteriora inelul, se poate da jos de la mână ori el, odată pus pe mână, trebuie să rămână pentru totdeauna (deși am văzut la persoane că mai folosesc a îl da jos, inclusiv chiar preoți).\n\nPe ce mână ar trebui pus inelul, deoarece sunt diferite controverse, unii spun că pe stânga, căci degetul pe care este pus are o venă ce duce la inimă, pe când alții spun că pe dreapta, în special cei cu calendarul vechi… Dumneavoastră cum recomandați?” , a întrebat enoriașul.\n\nDupă un asemenea debate, care cu siguranță i-a luat ceva timp înaltului ierarh să digere, acesta a răspuns sec, dar și cu umor:\n\nUn răspuns mai bun nici nu cred că se putea la asemenea întrebări și frământări și să sperăm că acest răspuns a adus într-adevăr în sufletul enoriașului nedumerit pace și bucurie și că acesta va putea dormi liniștit noaptea! Amin!",
        "label": "Bucovina"
    },
    {
        "title": "Primăria Suceava face credit pentru a putea asfalta 30 de străzi de pământ",
        "text": "Primăria Suceava face credit pentru a putea asfalta 30 de străzi de pământ, anunțat miercuri în conferință de presă primarul Ion Lungu.\n\nAcesta a precizat că municipalitatea suceveană va contracta un împrumut în valoare de 10 milioane de euro, pentru reabilitarea a 30 de străzi de pământ.\n\nEdilul a precizat că nu sunt bani europeni de accesat pentru asfaltarea străzilor de pământ.\n\n„Din păcate, cei de la Uniunea Europeană ne consideră foarte evoluați și nu sunt bani deloc pe infrastructură de drumuri și parcări, un lucru foarte delicat și dezamăgitor pentru noi.\n\nÎn primul rând discutăm de parcări supraterane unde ne-am luptat atât și nu am reușit.\n\nAm spus că la cea de lângă primărie vrem să facem un artificiu legal să o legăm de axul central.\n\nPână atunci, nu văd altă soluție decât de a angaja Primăria un credit de 10 milioane de euro cu care să reabilităm 30 de străzi de pământ”, a spus Ioan Lungu.\n\nPrimarul Ion Lungu a anunțat, miercuri, în conferință de presă, că va cere Consiliului Local Suceava să aprobe angajarea unui credit de zece milioane de euro pentru asfaltarea unui număr de 30 de străzi de pământ din oraș.",
        "label": "Bucovina"
    },
    {
        "title": "Ce substanțe se consumă în rândul copiilor - sondaj de opinie Salvați Copiii",
        "text": "Cei de la Organizația Salvați Copiii au efectuat un sondaj de opinie în ceea ce privește substanțele consumate în rândul copiilor. Repondenții au vârste între 10 și 17 ani.\n\nConform datelor centralizate, trei din zece copii știu pe cineva care a consumat substanțe psihoactive / droguri, aproape unu din doi adolescenți a fumat/vapat în ultima săptămână\n\nTrei din 10 copii afirmă că știu pe cineva care a consumat substanțe psihoactive / droguri, ponderea crescând la patru din 10, în cazul adolescenților. Îngrijorător este că indică pe cineva din grupul de egali (prieten / coleg de școală), ceea ce arată incidența ridicată a consumului în mediul școlar sau în proximitatea copiilor, potrivit unei anchete Salvați Copiii România.\n\nCopiii cu vârsta peste 14 ani consumă în număr mai mare alcool și tutun: astfel, 27% afirmă că au consumat alcool, 19% au fumat țigări obișnuite, 11% tutun încălzit, iar 16% au vapat, în ultima săptămână.\n\nCu toate acestea, doar 3% dintre copii afirmă că au consumat personal substanțe psihoactive / droguri, fără nicio diferențiere privind vârsta, genul sau mediul de rezidență. Având în vedere incidența mare a consumului în grupul de egali și caracterul dezirabil al unui răspuns în cazul consumului propriu, datele acestea trebuie interpretate cu atenție, cel mai probabil procentul fiind subestimat.\n\nDintre cei care spun că au consumat personal, cei mai mulți spun că au făcut acest lucru de mai multe ori (peste jumătate dintre ei), iar substanța cea mai consumată este canabisul, urmată de ecstasy și LSD.\n\nCe consumă copiii: cafeaua, urmată de băuturi alcoolice și energizante este principala substanță consumată de copii\n• 4 din 10 copii spun că au consumat cafea în ultima săptămână;\n• 2 din 10 copii spun că au consumat energizante sau băuturi alcoolice;\n• 1 copil din 10 spune că a fumat/vapat în ultima săptămână.\n• 64% dintre copiii de 14 ani și peste au băut cafea în ultima săptămână;\n• 27% afirmă că au consumat alcool, iar 24% energizante;\n• 19% au fumat țigări obișnuite, 11% tutun încălzit, iar 16% au vapat.\n\nConsumul de alcool este mai răspândit în rândul băieților (22% vs. 18%).\n\nLa nivel declarativ, copiii afirmă că au o alimentație sănătoasă, cu procente ridicate de legume, fructe, lactate și mâncăruri gătite. Totuși, merită remarcat consumul ridicat de dulciuri, băuturi carbogazoase și produse de tip fast-food. Deși în cazul majorității tipurilor de alimente nu remarcăm diferențieri de gen, mediu sau vârstă, merită menționat că în cazul băuturilor carbogazoase consumul declarativ este mai ridicat în mediul rural.\n\nÎn linii generale, copiii acordă o notă medie de 7,44 din 10 la întrebarea cât de fericiți s-au simțit în ultimele două săptămâni. Analizând datele din perspectiva genului, observăm că băieții se declară semnificativ mai fericiți decât fetele, la fel copiii cu vârsta sub 14 ani, decât cei de vârstă mai mare și cei din mediul urban comparativ cu copiii din rural. Cele mai scăzute valori medii la acest indicator caracterizează fetele cu vârsta peste 14 ani din mediul rural, iar cele mai ridicate băieții cu vârsta sub 14 ani din mediul urban.\n\nAltfel spus, copiii de vârstă mică, băieții și copiii din mediul urban afirmă în măsură semnificativ mai ridicată că sunt fericiți, liniștiți sau energici, pe când copiii cu vârsta peste 14 ani, fetele și cei din mediul rural că sunt stresați, demoralizați sau deprimați.\n\nMajoritatea copiilor afirmă că locuiesc în aceeași casă cu ambii părinți (aprox. 80% dintre respondenți). Absența unui părinte din gospodărie este corelată cu scoruri medii semnificativ mai ridicate în ceea ce privește stresul / deprimarea, altfel spus copiii aflați în această situație afirmă în măsuri semnificativ mai ridicate ca sunt stresați / deprimați.\n\nSub 10% dintre copii descriu ca fiind neplăcută sau foarte neplăcută atmosfera din familie, neexistând diferențe din perspectiva genului, vârstei sau mediului de proveniență.\n\nAtmosfera neplăcută din familie este puternic asociată cu scoruri semnificativ mai ridicate la indicatorii care măsoară stresul, demoralizarea sau deprimarea copiilor, cu aproximativ 3 puncte mai mult pe o scală de la 1 la 10.\n\nNumărul de prieteni este asociat pozitiv cu indicatori care măsoară starea de bine, precum fericirea sau liniștea, iar lipsa prietenilor este asociată puternic cu valori ridicate ale indicatorilor care măsoară stresul sau deprimarea.\n\nCa și în cazul familiei, o atmosferă neplăcută în școală / clasă este asociată cu niveluri semnificativ mai ridicate de stres în rândul copiilor.",
        "label": "Bucovina"
    },
    {
        "title": "Spitalul Județean Suceava, prea mic pentru orgolii atât de mari. Războiul între medicii intervenționiști și conducere continuă, faza pe dosare penale VIDEO",
        "text": "Spitalul Județean Suceava a devenit prea mic pentru orgoliile atât de mari ale unora. Este concluzia la care am ajuns după zile în care un scandal între conducere și cei doi medici intervenționiști Paul Turcoman și Laur Blaga a degenerat și a ajuns la faza pe dosare penale.\n\nCa și cum procurorii și polițiștii nu ar mai avea timp decât de plângerile de prin spital. Ca și cum spitalul ăsta nu ar fi o instituție de stat subordonată Ministerului Sănătății (probabil domnului ministru i se rupe de un spital de provincie care oricum nu trebuie să ajungă să concureze cu vreo clinică de pe la Iași), ci ar fi o plantație privată.\n\nLucrurile sunt scăpate de mult de sub control, de vreme ce medici cu experiență au ajuns să se certe precum puștii de la vreo mașinuță roșie, pe care toți o vor, iar cel mai puternic le aplică pumni în față celor mai mici și mai slabi.\n\nBăieții au crescut între timp, nu se mai ceartă de la mașinuțe, ci din alte motive, pe care din bun simț (că mi-a mai rămas o umbră) nu o să le menționez aici, dar e stupid la ce se poate ajunge când orgoliul este mult prea mare și sentimentele proprii lezate.\n\nI-am ascultat ore în șir pe doctorii Paul Turcoman și Laur Blaga, joi, în cadrul unei conferințe de presă, iar vineri, zeci de minute pe managerul micului spital de provincie sucevean – dr. Alexandru Calancea.\n\nDupă ce am pus toate declarațiile și impresiile cap la cap, cred, cu cea mai mare convingere, că într-adevăr se vrea plecarea din spital a celor doi medici, în ciuda valorii lor și a efortului depus până acum, că în spital nu există echipă și conlucrare și înțelegere între colegi, ci râcă, găști, răzbunare și, ce este mai grav, intenția de a distruge.\n\nDe a distruge reputații și vieți și viitor și lucruri deja așezate, în condițiile în care se joacă unii, pe păreri și impresii subiective, cu scrisul de plângeri penale, cu acuze de sustrageri de materiale sanitare și altele.\n\nDa, se dorește plecarea celor doi medici, dintr-un motiv sau altul, nici nu mai contează, contează că deja se are în vedere aducerea altui cardiolog intervenționist la Suceava, de pe la Iași, iar cei doi…pot să plece.\n\nDeși…managerul Alexandru Calancea ne spune privindu-ne în ochi, ca de la om la om (e formularea domniei sale), că el vrea ca cei doi să rămână pentru că… sunt valoroși.\n\nAcum, nu înțeleg, le spargi ușa la cabinet, intri în conflict deschis cu oamenii, le interzici să mai facă intervenții, știi de un conflict în sectorul Cardiologiei Intervenționale dar nu intervii, bașca depui și plângeri pe la Parchete….dar…. vrei ca ei să rămână.\n\nSă rămână pentru ce și pentru cine?! E interesantă abordarea conducerii spitalului, modul în care încearcă să atragă medicii să rămână la Suceava, cu dosare penale și altele!\n\nCei doi declară că au fost sistematic sabotați și că în activitatea de zi cu zi au avut probleme din cauza subfinanțării: de la lipsa de brancardieri și asistenți de pe Sectorul de Cardiologie intervențională, până la lipsa unor materiale sanitare și medicamente – precum Xilina. (vezi video) Managerul Alexandru Calancea susține însă că toate sunt invenții și nu au fost lipsuri în compartimentul respectiv și că cei doi medici inventează.\n\nȘi nu vorbim de orice medici, ci de doi care au la activ 3.200 de intervenții pe pacienți cu infarct miocardic, oameni pe care de cele mai multe ori i-au salvat de la moarte. Da, o bagatelă….au salvat niște vieți! Dar trebuie pedepsiți și puși la punct pentru un spațiu din spital și pentru că și-au luat lumea în cap și se răzvrătesc, spun ce gândesc, ce au de spus!\n\nDupă ce s-au format aici, după ce și-au făcut un nume și au adus prestigiu Spitalului Județean Suceava, și cel mai important – și-au respectat pacienții, ei sunt…liberi să plece dacă nu vor să semneze fișa postului, acum impusă, pe care nu o pot negocia, pentru că nu se negociază – așa ne-a explicat managerului spitalului, vineri.\n\nȘi pentru că tot nu semnează fișa postului, cei doi răzvrătiți nu mai au voie să intre în sala de intervenții și să salveze vieți!\n\nRepet, interesantă metodă de a păstra la Suceava niște medici valoroși, care și ei, la rândul lor, au orgoliul lor și supărările lor pentru că spun deschis că sunt hărțuiți de luni bune și nimeni nu ia atitudine, dimpotrivă.\n\nAsta în condițiile în care stăteau zi lumină în spital și veneau și de acasă să salveze pacienți cu infarct miocardic!\n\nPersonal, cred că cei doi medici vor pleca într-un centru universitar unde nu vor mai supăra pe nimeni și mașinuța roșie nu va mai fi motiv de discordie și discuție între băieței iar interesul pacienților va fi prioritar, peste interese personale sau de grup.\n\nDar pacienții din județul Suceava vor avea sigur de pierdut, spitalul va avea de pierdut, în ciuda declarațiilor managerului, care spune că nu va fi așa!\n\nSuceava și spitalul are de pierdut cu fiecare medic bun care pleacă de aici! Un lucru pe care nici Vasile Râmbu, fostul manager, nu îl conștientiza, dar avea scuza că era economist și nu doctor!\n\nVa veni și o vreme a decontărilor, care nu va fi prea interesantă pentru medicul Alexandru Calancea, căruia nimeni nu îi poate lua parafa de medic (vorbim metaforic, deși practic am văzut că se poate, după ce se sparg uși prin spital) ci pentru șeful său – Gheorghe Flutur, președintele CJ Suceava, instituția care finanțează spitalul și care a girat politic numirea și apoi susținerea domnului Calancea în funcția de manager.\n\nDeja Gheorghe Flutur este atacat pe acest subiect și mă întreb de ce nu intervine de vreme ce știm toți, spitalul acesta este proiectul lui suflet, este locul pe care l-a transformat și l-a ridicat în ani de zile. (da, spre stupoarea cârcotașilor de serviciu, spitalul arată mai bine decât clinici universitare și are aparatură modernă și condiții ȘI datorită lui Gheorghe Flutur, în mare parte, aș spune eu).\n\nAdică, într-un spital unde s-au făcut atâtea investiții și eforturi, tu să ajungi să te scuipi ca la ușa cortului și să te bați de la ….mașinuța roșie…E DE NOAPTEA MINȚII! Dar iată, că se poate!\n\nUnul vrea semnate fișele postului, ceilalți vor lucrurile sustrase din cabinet înapoi după care sunt dispuși să semneze fișa postului. Simplu, dar foarte complicat, pentru că nici o parte nu este dispusă să facă compromisuri pe moment, să dorească o reconciliere PE BUNE!\n\nDomnul Calancea spune presei că are intenții bune, că vrea armonie și înțelegere în spital, că depune eforturi să fie un manager bun.\n\nPoate așa este, poate că nu îi iese acest lucru pur și simplu, dar nu e normal când vezi că bubuie un compartiment întreg, unul important pentru spital, când primești plângeri de la angajați că sunt hărțuiți oameni acolo, înjurați sau făcuți handicapați, tu, ca manager să nu intervii, sau măcar să îi spui directorului medical să o facă.\n\nCând a mai fost un asemenea circ la Spitalului Județean Suceava?! Și repet, de ce nu intervin mai marii Consiliului Județean, pentru că și acolo au fost depuse plângeri de către cei doi medici?!\n\nNu încap toți cei trei cardiologi intervenționiști în spital, Turcoman, Blaga și Haret, când ar trebui ca instituția să aibă patru sau chiar cinci astfel de medici?! De ce nu încap, de ce nu se poate să lucreze împreună spre binele pacienților?!\n\nSunt niște întrebări simple, într-un an preelectoral, în care scandalurile, interceptările și șpaga sunt vedetele Spitalului Județean Suceava. În loc să fie remediate aceste probleme grave, conducerea se răfuiește cu medici, pe diverse motive, copilărești aș putea spune, deși până și Freud ar fi fost depășit de situație dacă ar fi făcut un studiu de caz pe la spital.\n\nCurat murdar telenovelă, vorba lui Caragiale, și ar fi de râs dacă sucevenii nu ar avea de suferit din toată situația aceasta!",
        "label": "Bucovina"
    },
    {
        "title": "Un ţap văzut în parcul central a fost prins pe str. Ana Ipătescu",
        "text": "Poliţiştii din cadrul Biroului pentru Protecţia Animalelor au fost sesizaţi telefonic, miercuri, la prânz, privind identificarea în parcul din centrul municipiului Suceava a unei capre.\n\nAnimalul era nesupravegheat iar ulterior s-a deplasat pe străzi, fără supraveghere, respectiv pe strada Ana Ipătescu, până la intersecţia cu str. Mirăuţi.\n\nAvând în vedere aspectele sesizate, lucrătorii de poliţie din cadrul Biroului pentru Protecţia Animalelor s-au deplasat la locaţia indicată, unde au identificat exemplarul caprin, stabilindu-se – după evaluarea efectuată de medicul veterinar din cadrul biroului – că exemplarul este din rasa metis „Alpină franceză”, de sex masculin, culoare maro, în vârstă de aproximativ 6 luni, neidentificat prin crotaliere, prezentând o stare de întreţinere corespunzătoare, fără leziuni sau răni.\n\nAvând în vedere aspectele constatate, lucrătorii de poliţie din cadrul Biroului pentru Protecţia Animalelor au emis un ordin de plasare a animalelor în adăpost pentru o perioadă de 45 zile, în conformitate cu prevederile legii privind protecţia animalelor.\n\n„Întrucât exemplarul caprin se afla fără supraveghere pe căile de circulaţie publică, ordinul a fost pus în executare de îndată de către reprezentanţii asociaţiei cu care Consiliul Judeţean Suceava are încheiat contract de prestări servicii în acest sens” ni s-a precizat. (N.B.)",
        "label": "Bucovina"
    },
    {
        "title": "Gheorghe Șoldan anunță o investiție de 60 de milioane de euro pentru centura orașului Fălticeni FOTO",
        "text": "Gheorghe Șoldan anunță o investiție de 60 de milioane de euro pentru centura orașului Fălticeni. Acesta a precizat că investiția va fi realizată de Primăria Fălticeni în parteneriat cu Consiliul Județean Suceava.\n\nPreședintele ales al Consiliului Județean Suceava a făcut declarația după o întrevedere la București cu ministrul Transporturilor – Sorin grindeanu.\n\n„Declarațiile ministrului Transporturilor, Sorin Grindeanu, făcute la Suceava, la începutul lunii trecute, despre această variantă ocolitoare, nu au rămas doar promisiuni.\n\nÎmpreună cu primarul municipiului Fălticeni, Catalin Coman, am fost la Ministerul Transporturilor pentru a discuta cu ministrul Sorin Grindeanu despre acest proiect major de infrastructură rutieră, pe care mi l-am propus în acest mandat pentru județul nostru.\n\nScopul întâlnirii a fost găsirea celor mai bune soluții pentru realizarea investiții de aproximativ 60 de milioane de euro.\n\nAm decis ca acest proiect crucial pentru Fălticeni și județul Suceava să fie realizat printr-un parteneriat între Primăria municipiului Fălticeni și Consiliul Județean Suceava.\n\nProiectul variantei ocolitoare este în prezent în faza de studiu arheologic. Echipe de arheologi verifică dacă sunt situri istorice pe traseul propus al șoselei de centură, pentru a ne asigura că lucrările nu vor afecta patrimoniul cultural al zonei. Varianta ocolitoare a municipiului Fălticeni va avea o lungime de 8,3 kilometri și va traversa cinci localități: Fântâna Mare, Baia, Rădășeni, Bunești și Fălticeni.\n\nVor fi construite și trei viaducte la intersecțiile cu drumurile județene, iar regimul de viteză proiectat va fi de 90 de kilometri pe oră.\n\nDupă ani de zile în care acest proiect a rămas doar pe hârtie, este timpul să-l transformăm în realitate și să realizăm această investiție crucială pentru viitorul Fălticeniului și al județului Suceava”, a mai declarat Gheorghe Șoldan.",
        "label": "Bucovina"
    },
    {
        "title": "Un bărbat care a tâlhărit o femeie în Fălticeni a fost arestat preventiv",
        "text": "Parchetul de pe lângă Judecătoria Fălticeni a solicitat instanţei arestarea preventivă a unui bărbat pentru o perioadă de 30 de zile, în intervalul 10 noiembrie – 9 decembrie a.c.\n\nAcesta este acuzat de săvârşirea infracţiunii de tâlhărie, iar Judecătoria Fălticeni a admis solicitarea.\n\nConform referatului cu propunere de arestare preventivă, în data de 25 octombrie, în jurul orei 16:18, bărbatul ar fi pătruns în interiorul unui autoturism parcat pe strada Cuza Vodă din municipiul Fălticeni. În momentul respectiv, în maşină se afla o femeie, pe care inculpatul a ameninţat-o cu un cuţit, determinând-o astfel să-i predea un rucsac ce conţinea mai multe bunuri personale.\n\nPentru a strânge dovezi în sprijinul acuzaţiei, la data de 9 noiembrie, organele de cercetare penală au efectuat o percheziţie la domiciliul inculpatului, în baza unui mandat emis de Judecătoria Fălticeni, la solicitarea Parchetului. În urma percheziţiei, au fost ridicate mai multe mijloace materiale de probă, care vor fi analizate în cadrul anchetei.\n\nÎn cursul zilei de 10 noiembrie, procurorii au pus în mişcare acţiunea penală împotriva bărbatului, acuzându-l oficial de tâlhărie. (N.B.)",
        "label": "Bucovina"
    },
    {
        "title": "Arhiepiscopia Sucevei şi Rădăuţilor organizează Simpozionul Naţional „Dimensiunea teologică, culturală şi spirituală a operei Preasfinţitului Părinte Gherasim Putneanul”",
        "text": "În perioada 4-7 decembrie a.c., Arhiepiscopia Sucevei şi Rădăuţilor, la iniţiativa şi cu binecuvântarea Înaltpreasfinţitului Părinte Calinic, organizează, sub egida Centrului de Studii şi Documentare Crimca, Simpozionul Naţional „Dimensiunea teologică, culturală şi spirituală a operei Preasfinţitului Părinte Gherasim Putneanul”, eveniment cultural cu valenţe anamnestice care marchează împlinirea unui secol de la naşterea Preasfinţitului Părinte Gherasim Putneanul, Episcop-vicar al Arhiepiscopiei Sucevei şi Rădăuţilor de la data de 2 iulie 1992 până la data de 6 decembrie 2004, şi a două decenii de la trecerea Preasfinţiei Sale la cele veşnice.\n\nProgramul manifestărilor găzduite de Mănăstirea Putna şi de Mănăstirea Cămârzani, ctitoria de suflet a Preasfinţitului Părinte Gherasim, va fi unul variat şi va viza: lansarea volumelor editate în contextul evenimentului, sesiune de comunicări ştiinţifice, slujbe de pomenire, ceremonia de denumire a unei străzi din municipiul Rădăuţi „Strada Episcop Gherasim Putneanul (1924-2024)”, vizionarea filmului documentar realizat de Trinitas TV în contextul Anului Centenar Episcop Gherasim Putneanul etc.\n\nÎn virtutea aspectelor enunţate şi ca urmare a importanţei acestei manifestări pentru viaţa culturală a eparhiei, la eveniment vor fi prezenţi ierarhi, oficialităţi ale municipiului Suceava, clerici, reprezentanţi ai mănăstirilor sucevene, cercetători ştiinţifici din ţară şi din afara graniţelor ţării, cadre didactice şi studenţi.\n\nSă ajute Dumnezeu ca această manifestare academică să fie spre folosul sfintei Sale Bisericii şi al semenilor noştri, iar sufletul Preasfinţitului Părinte Gherasim Putneanul, blândul păstor al Bucovinei, să se odihnească în corturile drepţilor!",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "V-am spus de multe ori: să vă dăruiţi studiului Sfintei Scripturi, al psalmilor, al scrierilor patristice. Să vă dăruiţi studiului cu dragoste. Căutaţi în dicţionar fiecare cuvânt şi citiţi corect, limpede şi cu înţeles. Să cercetaţi de câte ori se află un cuvânt în Sfânta Scriptură, de pildă cuvântul „simplitate”, şi de câte ori altul. Lumina lui Hristos se va revărsa în sufletul vostru. Astfel se va împlini ceea ce spune Evanghelistul Matei: „Poporul care stătea în întuneric a văzut lumină mare” (Matei 4, 16).\n\nLumina aceasta este lumina cea nezidită a lui Hristos. Dacă dobândim această lumină, vom cunoaşte Adevărul. Şi Adevărul este Dumnezeu. Dumnezeu le cunoaşte pe toate. Pentru El, toate sunt cunoscute, luminoase. Lumea este lucrarea lui Dumnezeu. El luminează această lume cu lumina Sa nezidită. Dumnezeu este El Însuşi lumină. Este lumină, pentru că Se cunoaşte pe Sine. Noi nu ne cunoaştem pe noi înşine, de aceea suntem în întuneric. Când lăsăm lumina să ne îmbibe, atunci avem părtăşie cu Dumnezeu. Dacă nu se întâmplă aşa, atunci avem alte lumini, mii de lumini, dar nu avem Lumina. Când suntem uniţi cu El, Hristos ne face luminoşi. Lumina cea mare o dăruieşte fiecăruia dintre noi. Măcar să o primim. Atunci dobândim şi o credinţă mai adâncă.",
        "label": "Bucovina"
    },
    {
        "title": "Lansarea cărţii „Fireşti reîntoarceri” de Constantin Târziu",
        "text": "Vineri, 25 octombrie, Colegiul Naţional „Nicu Gane” din Fălticeni a găzduit un eveniment cultural deosebit: lansarea cărţii „Fireşti reîntoarceri”, semnată de profesorul şi istoricul Constantin Târziu.\n\nCu un stil profund şi accesibil, lucrarea explorează teme istorice şi biografii captivante, îmbinând fidelitatea faţă de istorie cu o abordare narativă atrăgătoare.\n\nÎn prezenţa unui public entuziast, format din scriitori locali, cadre didactice şi apropiaţi ai autorului, evenimentul a debutat cu un discurs de bun venit din partea gazdei, prof. dr. Codrin Benţa, directorul Colegiului „Nicu Gane”. El a subliniat valoarea deosebită a cărţii şi relevanţa ei pentru elevi şi profesorii de istorie, exprimându-şi aprecierea pentru demersul profesorului Constantin Târziu de a aduce istoria mai aproape de cititori.\n\n„Sfaturile pe care le întâlnim în această carte sunt multe pentru noi şi se îndreaptă spre un nucleu, acela de a descoperi istoria altfel. Ca profesor de istorie, am văzut că istoria nu prea prinde aşa cum ar trebui în felul în care o privesc elevii noştri. Istoria din manuale este seacă şi cam acesta este cuvântul pe care l-am întâlnit de mai multe ori pronunţat în anumite medii. Istoria nu are priză decât dacă o împachetăm frumos, decât dacă o transmitem într-un conţinut cât mai plastic, inteligibil, cât mai legat de legende, de mituri, de folclor şi de tradiţii şi de ceea ce reprezintă loc de teoria conspiraţiei, loc de interpretare. Poate că noţiunile care sunt cele mai spectaculoase, mai controversate sau personalităţile care intră în aria controverselor sunt mai atractive, şi noi, profesorii de istorie, pe asta ar trebui să punem accent. Şi istoria locală trebuie să capete un loc mai important în istorie pe care o găsim în manuale şi asta încercăm noi să facem astăzi, un gest de compensaţie, prin prezentarea acestei cărţi.\n\nDl Târziu reuşeşte să transpună istoria într-un mod viu, accesibil şi captivant, printr-un limbaj ce conectează trecutul cu prezentul. E o oportunitate pentru noi toţi de a privi istoria într-o lumină nouă, mai vie şi mai personalizată” a spus prof. Codrin Benţa.\n\nConstantin Târziu, autor al 18 cărţi şi personalitate marcantă în comunitatea culturală din Bucovina, s-a dedicat promovării istoriei locale şi naţionale printr-o perspectivă echilibrată şi profund documentată. Profesor de istorie şi fost primar al comunei Horodniceni, Constantin Târziu a consolidat în timp o reputaţie de „cronică vie”, redând evenimentele istorice cu un caracter unic, prin filtrul propriilor interpretări.\n\n„Istoria nu este doar despre mase, ci despre oamenii care au făcut diferenţa. Deşi am învăţat o istorie searbădă în manuale, eu încerc să o redau publicului aşa cum o văd şi simt. Personalităţile istorice sunt cele care ne-au condus spre idealuri, şi trebuie să le cunoaştem cu bune şi cu rele” a spus Constantin Târziu.\n\nProfesorii Codrin Benţa şi Constantin Bulboacă au adus elogii lucrării şi autorului, apreciind modul în care cartea „Fireşti reîntoarceri” apropie istoria de cititor şi deschide noi perspective.\n\n„Cartea lui Constantin Târziu este o comoară de informaţii despre istoria locală şi cea universală” a subliniat prof. Benţa, evidenţiind abordarea autorului care îmbină fapte istorice cu elemente de mitologie şi folclor.\n\n„Aceasta este o încercare de a revitaliza istoria, de a o face mai atractivă pentru elevi, şi de a le arăta că trecutul nu este un şir de date seci, ci o poveste vie” a completat prof. Bulboacă, menţionând că lansarea are o dublă semnificaţie, fiind organizată chiar de Ziua Armatei Române.\n\nPrin această lucrare, istoricul Constantin Târziu aduce în prim-plan personalităţi şi evenimente istorice care nu doar că au modelat trecutul, dar continuă să fie relevante şi astăzi. „Fireşti reîntoarceri” se caracterizează printr-un stil literar care oferă cititorilor un sentiment autentic al epocilor pe care le descrie. Această carte reuşeşte să îi implice emoţional, fără a-i obosi cu detalii cronologice copleşitoare, fiind astfel accesibilă unui public larg, de la elevi la pasionaţii de istorie.\n\n„Am citit ce a scris Octavian Goga, pe care am găsit-o într-o cercetare la Arhivele Naţionale intitulată «Firmituri dintr-o prăbuşire», ajungând la concluzia cât de prezent este Goga şi în zilele noastre. Dacă veţi citi şi scrierile politice ale lui Eminescu, ele se potrivesc timpurilor pe care le trăim” a fost îndemnul prof. Târziu.\n\nÎn discursul său, Constantin Târziu a vorbit şi despre motivele care l-au determinat să scrie.\n\n„Scrisul a fost pentru mine o alinare, un mod de a trăi. Deşi iniţial am scris doar pentru a reda istoria comunei Horodniceni, am simţit nevoia de a împărtăşi această bucurie a descoperirii şi cu alţii” a explicat autorul, care a reuşit să readucă la lumină personalităţi locale şi evenimente istorice deosebite.\n\n„Toţi activiştii de partid care ne vizitau spuneau că la Horodniceni nu s-a întâmplat şi nu se întâmplă nimic. Prin scris, am reuşit să aduc la suprafaţă marile personalităţi pe care le-a dat Horodniceniul. La noi s-au născut pictori de talie mondială, Dimitrie Loghin, Paul Gherasim, Constantin Hreamătă, ale căror opere sunt în marile muzee ale lumii. La Horodniceni s-a născut o mare prinţesă, Maria Cantacuzino, fostă soţie a lui Gheorghe Stratulat, proprietarul Lămăşenilor, iar mai apoi soţia marelui pictor francez Pierre Puvis de Chavannes. Ea este reprezentată în chipul Sfintei Genoveva în Panteonul Franţei şi în chipul Almei Mater din Amfiteatrul Mare al Sorbonei. Nouă scriitori s-au născut la Horodniceni, mulţi provenind din familia Sturzu, care au lăsat o operă extraordinar de frumoasă şi bogată, trei generali ai armatei române, care s-au remarcat pe câmpul de luptă. Generalul Mihai Todicescu a creat serviciul de spionaj al Armatei Române şi a contribuit la elaborarea planurilor de operaţii pentru participarea Armatei României la războiul pentru întregire statală din anii 1916-1919, o mare personalitate a istoriei noastre naţionale. Aş putea continua cu alte personalităţi, dar vreau să vă spun că Horodniceniul, în regimul anilor trecuţi, a dat 612 absolvenţi de instituţii de învăţământ superior, singura meserie din această lume în care nu avem niciun reprezentant este cea de pilot.\n\nNu mă consider un mare om de cultură, mă consider o picătură de apă în Marea Neagră, dar am reuşit să creez la Horodniceni o galerie a oamenilor de seamă. Toţi cei care au vizitat acel loc au fost impresionaţi de ceea ce am putu să redau eu din istoria acestui sat.\n\nMă bucur de prezenţa colegilor mei de facultate, de prezenţa celor pe care îi cunosc şi care m-au ajutat, îi mulţumesc doamnei profesoare Mioara Gafencu care şi-a găsit o clipă de răgaz să îmi scrie câteva pagini despre această carte” a precizat prof. Constantin Târziu.\n\nAtmosfera evenimentului a fost completată de un moment artistic susţinut de muzicianul Puiu Creţu la flaut, care a interpretat o selecţie de melodii potrivite momentului solemn. Muzica a oferit o notă de sensibilitate evenimentului, subliniind conexiunea profundă dintre cultură, istorie şi artă.\n\nPrin organizarea acestei lansări, Colegiul Naţional „Nicu Gane” şi-a consolidat rolul de platformă pentru promovarea culturii şi educaţiei. Alături de Primăria Municipiului Fălticeni şi Asociaţia Culturală „Nicolae Labiş”, instituţia a contribuit la crearea unui cadru în care comunitatea locală să aibă acces la evenimente de înaltă calitate.\n\n„Un colegiu nu este doar un loc de învăţare, ci şi unul în care ne întâlnim cu personalităţi, cu valori culturale şi istorice. Aceste momente inspiră elevii, îi încurajează să se apropie de istorie şi să privească cu respect trecutul” a adăugat directorul Codrin Benţa.\n\nCu o activitate de peste 40 de ani, Constantin Târziu este şi fondatorul Fondului Documentar „Nicolae Istrati” din satul Rotopăneşti. Acesta este un exemplu clar al angajamentului său faţă de păstrarea şi promovarea patrimoniului cultural local. De asemenea, în calitate de primar al comunei Horodniceni, a reuşit să aducă un impact semnificativ în dezvoltarea culturală şi educaţională a comunităţii.\n\nLansarea cărţii „Fireşti reîntoarceri” a avut loc într-o zi simbolică – Ziua Armatei Române, fapt subliniat de prof. Constantin Bulboacă. Acesta a vorbit despre semnificaţia istorică a acestei zile şi despre rolul pe care îl joacă istoria în menţinerea valorilor naţionale.\n\nEvenimentul s-a încheiat într-o atmosferă de sărbătoare, cu aprecieri şi felicitări pentru prof. Constantin Târziu, o personalitate dedicată educaţiei, culturii şi istoriei naţionale. Redactorul-şef al revistei „Plăieşii”, col. (rtr.) Constantin Crăciun, a încheiat evenimentul prin prezentarea numărului curent al revistei, dedicat eroilor neamului.\n\nLansarea volumului „Fireşti reîntoarceri” a fost un eveniment cultural marcant, o reîntoarcere firească la valorile şi tradiţiile istorice pe care Constantin Târziu le păstrează şi promovează cu pasiune.",
        "label": "Bucovina"
    },
    {
        "title": "Cornu Luncii şi Păiseni, etaloane naţionale în cinstirea eroilor şi veteranilor",
        "text": "Localităţile Cornu Luncii şi Păiseni din judeţul Suceava au devenit adevărate simboluri de patriotism şi cinstire a eroilor naţionali.\n\nÎn fiecare an, Primăria Cornu Luncii şi primarul Gheorghe Fron organizează în apropierea datei de 11 noiembrie, zi dedicată veteranilor din teatrele de operaţii, fiind o sărbătoare cu o simbolistică deosebită pentru militarii români care au participat sau participă la misiuni în teatre de operaţii şi zone de criză, unde România este prezentă alături de aliaţi şi parteneri, manifestări impresionante dedicate celor care s-au sacrificate departe de casă şi de familie, în slujba României şi a poporului român, atrăgând atenţia şi admiraţia întregii ţări. Cu ocazia unei ceremonii deosebite, Filiala Suceava a Asociaţiei Naţionale Cultul Eroilor „Regina Maria” a onorat personalităţi locale care au contribuit activ la păstrarea vie a memoriei eroilor.\n\nMedalii şi distincţii pentru cei ce cinstesc memoria eroilor\n\nÎntr-un cadru solemn, pe 9 noiembrie a.c., la monumentul de la Păiseni dedicat eroului Ioan Grosaru, reprezentanţii Filialei Suceava a Asociaţiei Naţionale Cultul Eroilor „Regina Maria” au acordat Medalia Filialei Judeţene unor personalităţi deosebite, printre care s-au numărat colonelul Elena Popescu, senatorul Gheorghiţă Mîndruţă şi meşterul popular Georgel Nistor. Aceştia au fost apreciaţi pentru devotamentul lor în susţinerea valorilor patriotice şi pentru activităţile prin care menţin vie memoria eroilor.\n\n„Când, cui şi unde să-ţi arăţi recunoştinţa faţă de cei care împărtăşesc valorile promovate de membrii Asociaţiei Naţionale Cultul Eroilor «Regina Maria»?\n\nLocalităţile Cornu Luncii şi Păiseni rămân, de ani buni, etaloane pentru întreaga ţară pentru modul în care organizează manifestările în ziua dedicată sărbătoririi veteranilor din teatrele de operaţii şi nu numai.\n\nStudiind conştiinţa, devotamentul şi faptele dedicate cinstirii eroilor, ne-am gândit că monumentul de la Păiseni ridicat în cinstea eroului slt. (pm) Ioan Grosaru este locul cel mai potrivit de a arăta aprecierea organizaţiei noastre la o parte din cei care ştiu că cinstirea eroilor nu îţi aduce câştiguri materiale, ci numai creştere spirituală şi sufletească.\n\nTotodată, în mărinimia lor, reprezentanţii administraţiei locale din comuna Cornu Luncii au conferit diplome de excelenţă mai multor membri ai Asociaţiei Naţionale Cultul Eroilor «Regina Maria» din judeţele Suceava, Bacău şi Neamţ.\n\nPentru a învăţa mai mult şi mai bine referitor la modul în care neamul nostru trebuie sa rămână etern, nu ezitaţi să fiţi prezenţi la Cornu Luncii în zilele in care, în calendarul sufletelor noastre de români se cinstesc eroii şi veteranii neamului!” consideră reprezentanţii Filiala Suceava a Asociaţiei Naţionale Cultul Eroilor „Regina Maria”.\n\nLa eveniment, Arhiepiscopia Sucevei şi Rădăuţilor a conferit distincţia „Crucea Sfântul Mare Mucenic Ioan cel Nou de la Suceava” colonelului (retr.) Neculai Niga şi maistrului militar principal (retr.) Dumitru Davidel. Iar Statul Major al Forţelor Aeriene a acordat „Emblema de Onoare a Forţelor Aeriene” lui Dumitru Davidel, pentru întreaga sa activitate dedicată promovării memoriei eroilor.\n\nÎn vârstă de 87 de ani, Dumitru Davidel este un reper de neclintit în viaţa Asociaţiei Naţionale Cultul Eroilor din Suceava. Considerat un adevărat simbol al filialei judeţene Suceava, Dumitru Davidel îşi continuă cu devotament misiunea de a cinsti memoria eroilor, văzând acest efort ca pe o vocaţie sfântă. Prin fiecare monument ridicat şi fiecare gest de recunoştinţă, acest venerabil veteran transmite tinerelor generaţii dragostea pentru ţară şi respectul faţă de sacrificiul eroilor.\n\nPrin eforturile sale, în colaborare cu comunitatea şi autorităţile locale, a restaurat în 2003 monumentul eroilor din Sasca Mică, dotându-l cu simboluri puternice ale curajului, precum tunuri de artilerie. În 2007, a avut ideea şi a contribuit la ridicarea unui ansamblu monumental pentru eroul Ioan Grosaru, căzut în Irak, iar locul a devenit un adevărat altar al recunoştinţei, unde tinerii pot învăţa despre sacrificiul pentru ţară.\n\nUn exemplu de patriotism şi dăruire pentru generaţiile viitoare\n\n„De aproape 30 de ani sunt implicat, ca voluntar, în proiecte de cinstire a eroilor în mai multe localităţi ale judeţului, ca fost prim-vicepreşedinte al Asociaţiei Cultul Eroilor «Regina Maria» – Filiala Suceava. Sunt bucuros că astăzi am avut puterea să particip la manifestările organizate la Păiseni şi Cornu Luncii.\n\nÎn toţi aceşti 30 de ani, cu ajutorul domnului primar Gheorghe Fron şi a Consiliului Local Cornu Luncii am construit un monument pentru eroi la Păiseni, în memoria eroului Ion Grosaru. La Mitocaş, am construit un monument pentru eroul lt. Vasile Blaga, care a murit în luptele de la Oglinzi – Neamţ. În satul meu natal, Sasca Mică, am reabilitat monumentul pentru eroii din Primul şi al Doilea Război Mondial construit în anul 1937. Acest monument a fost dotat cu două tunuri de artilerie (dezafectate – n.n.) şi două platforme. Am sprijinit şi m-am implicat în construcţia Panteonului Eroilor Neamului de la Cornu Luncii, monument edificat în memoria celor 350 de ostaşi din satele comunei, care au luptat pe câmpurile de bătălie în cele două războaie mondiale, pentru neam şi glie. Prin aceste locuri sacre, comunitatea onorează memoria eroilor, iar copiii cresc cu poveşti despre aceşti oameni care au făcut sacrificii supreme” consideră maistrul militar principal (retr.) Dumitru Davidel.\n\nDumitru Davidel, un adevărat simbol al Asociaţiei Naţionale Cultul Eroilor, filiala Suceava, priveşte fiecare monument în construcţia sau repararea căruia s-a implicat ca pe o rugăciune pentru eroii României. Îşi manifestă astfel recunoştinţa faţă de cei ce au adus libertatea naţiunii, mărturisind că „fiecare piatră aşezată în numele eroilor aduce mai aproape recunoştinţa noastră către ceruri”. Acest gest profund şi sincer devine, pentru toţi cei care îl cunosc, o lecţie de viaţă despre respectul pentru cei care şi-au jertfit vieţile pentru neam şi ţară.\n\n„În această zi dedicată veteranilor din teatrele de operaţii, îmi exprim recunoştinţa profundă pentru onoarea de a primi «Crucea Sfântul Mare Mucenic Ioan cel Nou de la Suceava» din partea Înaltpreasfinţitului Calinic şi a Arhiepiscopiei Sucevei şi Rădăuţilor, precum şi «Emblema de Onoare a Forţelor Aeriene», acordată de Statul Major al Forţelor Aeriene.\n\nAceste distincţii nu sunt doar simboluri ale recunoaşterii, ci o încurajare şi un îndemn de a continua misiunea de a cinsti memoria eroilor noştri şi de a păstra vie dragostea faţă de ţară şi faţă de valorile care ne definesc ca naţiune. Îmi îndrept mulţumirile sincere către Înaltpreasfinţitul Părinte Calinic, pentru generozitatea şi aprecierea manifestate prin conferirea acestei înalte distincţii, şi către Statul Major al Forţelor Aeriene, pentru modul în care a apreciat munca mea după ce mi-am încheiat activitatea.\n\nChiar dacă puterile mă lasă şi doar bastonul mă mai ajută să mai particip la astfel de manifestări, îmi doresc să fiu mereu demn de acest privilegiu, păstrând vie memoria camarazilor noştri şi continuând să transmit valorile pe care le-am apărat sub drapel. Le mulţumesc tuturor celor care, zi de zi, susţin în această misiune sfântă de a ne respecta înaintaşii şi de a onora sacrificiul lor. Glorie eroilor noştri şi respect etern veteranilor care au servit cu credinţă patria!” a fost mesajul maistrului militar principal (retr.) Dumitru Davidel.\n\nPrin faptele sale, maistrul militar principal Dumitru Davidel rămâne un exemplu viu de dăruire pentru patria sa. El a oferit comunităţii sale şi întregii ţări o moştenire de nepreţuit: memoria vie a celor ce au luptat pentru libertatea României. Cu o credinţă nestrămutată şi dragoste de neam, acest erou al zilelor noastre continuă să inspire generaţiile viitoare, arătându-le că patriotismul autentic trăieşte prin fapte concrete, prin sacrificiu şi prin recunoştinţă.",
        "label": "Bucovina"
    },
    {
        "title": "Atelierele de interpretare a textului CreativLit",
        "text": "Memorialul Ipoteşti – Centrul Naţional de Studii „Mihai Eminescu”, instituţie din subordinea Consiliului Judeţean Botoşani, intenţionează să organizeze în ultima săptămână din octombrie a VI-a ediţie a Atelierelor de interpretare a textului CreativLit.\n\nAtelierele au drept obiectiv, pe de o parte, promovarea operei eminesciene şi, pe de altă parte, medierea dialogului cu scriitorii contemporani. Astfel, programul include atât ateliere în care se comentează poezie şi proză eminesciană, cât şi ateliere în care se propun pentru discuţii texte ale scriitorilor contemporani. Sunt invitaţi un poet şi un prozator, aceştia fiind prezenţi la discuţiile pe marginea textelor lor.\n\nParticipanţii la ateliere au ocazia să participe la dialoguri cu scriitorii invitaţi şi la lecturile susţinute de aceştia.\n\nLa ediţiile anterioare ale Atelierelor de interpretare a textului CreativLit de la Ipoteşti au participat, ca scriitori-invitaţi: Ana Blandiana, Nora Iuga (2018), Ion Mureşan, Mina Decu, Florin Partene (2019), Ion Pop, Adrian Popescu (2021), Varujan Vosganian, Emilian Galaicu-Păun (2022), Nichita Danilov, Radu Aldulescu (2023).\n\nPrimele cinci ediţii CreativLit au fost destinate studenţilor de la diferite universităţi din România, Republica Moldova şi Ucraina.\n\nPentru ediţia din 2024, Memorialul Ipoteşti intenţionează să modifice publicul-ţintă al activităţii, invitând profesori de limba şi literatura română să participe la Atelierele de interpretare a textului CreativLit, unde se vor comenta atât lucrări din opera lui Mihai Eminescu, cât şi texte din doi autori contemporani (un poet şi un prozator). La ateliere, vor fi invitaţi şi cei doi autori, respectiv, Andreea Răsuceanu pentru proză şi Claudiu Komartin pentru poezie.\n\nMemorialul Ipoteşti invită profesorii de limba şi literatura română să se înscrie la Atelierele care vor avea loc în perioada 28-31 octombrie 2024, la Ipoteşti, trimiţând un mesaj, până pe data de 23 octombrie 2024, pe adresa: m.ipoteş[email protected] cu precizarea: „înscriere Ateliere CreativLit”.\n\nCazarea şi masa vor fi asigurate de organizator. (C.P.)",
        "label": "Bucovina"
    },
    {
        "title": "Cu OFYR creezi conexiuni autentice în jurul focului în timp ce gătești în aer liber!",
        "text": "Încă de la începuturi, oamenii au fost mereu creaturi sociale, reunindu-se în jurul focului pentru gătit și povești. Astăzi, într-o lume plină de tehnologie, conexiunea umană autentică este rar întâlnită. Totuși, când ne simțim cu adevărat conectați unul cu celălalt? De obicei, aceste momente apar în jurul mâncării delicioase și a focului arzător.\n\nOFYR este un grătar conceput pentru a recrea aceste momente de conexiune autentică. Ideea inițială s-a născut din dorința fondatorului de a transforma gătitul în aer liber dintr-o activitate solitară într-o experiență colectivă. Lansat în Olanda și extins ulterior în peste 80 de țări, OFYR a devenit mai mult decât un simplu grătar – este un întreg concept de stil de viață în aer liber, însoțit de o gamă variată de mobilier de exterior, ustensile și accesorii gratar de înaltă calitate.\n\nDisponibil în oferta PEFOC, acesta nu este un grătar pe lemne obișnuit – este mult mai mult decât atât! Creat în 2015 de către Hans Goossens, acest grătar a câștigat popularitate datorită designului său modern și inovator, care integrează o plită în mijlocul grătarului, permițând gătirea mai multor alimente simultan.\n\nIdeea pentru OFYR a apărut dintr-un concept antic, datând de peste 2000 de ani, în care oamenii găteau pe un disc de piatră rotativ. Dorind să aducă acest concept la nivelul secolului 21, Hans Goossens a folosit oțel inoxidabil și tehnologie modernă pentru a crea un produs care îmbină frumusețea și utilitatea într-un singur grătar de exterior.\n\nGrătarele OFYR utilizează lemnul ca sursă de energie pentru gătit și sunt ideale pentru grădini, parcuri și restaurante, unde oamenii se adună în jurul focului pentru a găti și a socializa.\n\nCe determină interesul pentru OFYR? Simplitatea sa unică, multifuncționalitatea și designul inedit fac din acest disc gratar un mod nou și plăcut de a găti și de a socializa în aer liber. Versatilitatea sa este evidențiată prin gama largă de rețete pe care le poți pregăti, aducând oamenii împreună în toate cele patru anotimpuri.\n\nNu doar pasionații de design și mâncare apreciază OFYR. Bucătarii profesioniști din restaurante și hoteluri folosesc aceste grătare pentru a oferi o experiență culinară de neegalat oaspeților lor. De asemenea, sunt ideale pentru evenimente și show cooking.\n\nPe lângă funcționalitatea sa excepțională, OFYR impresionează și prin aspectul său estetic. Designul său elegant și modern îmbină perfect utilitatea cu frumusețea, transformând orice spațiu exterior într-o oază de eleganță și rafinament. Astfel, OFYR nu este doar un instrument de gătit, ci și un element de design care adaugă valoare și personalitate grădinii sau curții tale.\n\nAdițional, OFYR încurajează interacțiunea și socializarea, oferind un punct focal în aer liber unde oamenii se adună și interacționează în jurul focului. Este locul unde se nasc amintiri de neuitat, unde poveștile sunt împărtășite și unde legăturile se întăresc într-un mod autentic și plin de căldură.\n\nOFYR a devenit popular datorită designului său inovator și capacității de a găti o varietate de alimente, de la carne și pește până la legume. Fiind durabil și ușor de curățat, acest grătar este perfect pentru utilizare în aer liber, indiferent de condițiile meteorologice. De aceea, www.pefoc.ro oferă acest concept unic de grătar alături de alte modele de grătare weber, cuptoare ceramice Big Green Egg sau grătare economide pe cărbuni, toate la prețuri accesibile în România!",
        "label": "Bucovina"
    },
    {
        "title": "Buturuga mică…",
        "text": "– Iubi, acum că am hotărât să ne unim destinele pentru eternitate, putem să ne tăvălim, a înghesuit-o tânărul pe Raluca, s-o sufoce.\n\nEa s-a desfăcut din îmbrăţişare şi l-a împins pe Darius cu toată puterea, vorbindu-i hotărât:\n\n– Nu, nu putem să ne tăvălim!\n\n– De ce faci mofturi, dacă eu te iubesc până în vârful unghiilor? s-a supărat dumnealui.\n\n– Nu e vorba de mofturi, dar eu nu accept decât o singură nuntă, nu s-a lăsat Raluca.\n\n– Nu te înţeleg, iubiţico. Cum adică? s-a arătat bosumflat Darius.\n\n– Mă, tu pe ce lume trăieşti? l-a repezit fecioara. Tot ce e înainte de cununie se cheamă destrăbălare şi întinare, iar eu vreau să păşesc în biserică aş cum sunt în momentul acesta. Acum pricepi, iubiţel?\n\n– Ne-mpiedicăm de nişte chestii minore, când eu fierb lângă tine ca un cazan sub presiune, a ridicat el tonul. Tu ai să fii tot aia şi nu alta, ce te cramponezi într-o prostie? Hai să ne simţim bine ca doi iubiţi ce suntem pe vecie.\n\nDarius a dat năvală a doua oară şi a trebuit respins din nou cu toată puterea.\n\n– Eşti rea! a împuns-o el cu vorba şi privirea.\n\n– Te-ai subordonat unei porniri şi inversezi rolurile şi nici nu-ţi dai seama de eroare, ori nu-ţi pasă! l-a apostrofat tânăra. Ia, spune, tu la nuntă ai să-ţi pui floare albă în piept?\n\n– Şi ştii ce semnificaţie are? nu l-a slăbit Raluca, ţinându-l la distanţă. Ca şi coroniţa şi voalul miresei, a adăugat.\n\n– Asta-i tradiţia, a răspuns Darius, de parcă ar fi descoperit America.\n\n– Tradiţia e ca cei doi tineri să se prezinte în faţa Mântuitorului neprihăniţi şi încă spovediţi, i-a explicat Raluca. Numai că astăzi cei mai mulţi păstrează doar jumătate din tradiţie care nu mai înseamnă nimic. Adică, îşi bat joc de tradiţie şi de ei înşişi. Aşa cum încerci şi tu acum. Dacă mă iubeşti, o să ai răbdare, ai să vii la părinţii mei, ai să mă ceri ca un băiat de treabă şi aşa, cu floare pe piept şi în piept vom păşi dinaintea Sfântului Altar pentru unire.\n\n– M-ai ameţit cu pretenţiile tale! s-a zborşit Darius din nou, năvălind a treia oară, de data aceasta hotărât să obţină ce vrea. Eu nu mă împiedic de nişte vorbe, aşa că ai să mi te supui, că acesta-i rolul femeii, dacă încă nu ştiai! Cununia poate să mai aştepte până când iau eu o hotărâre… şi n-am nevoie de părinţii tăi… Atât, noi doi!…\n\nCum era preocupat să-i tragă pantalonii, Darius a sughiţat, şi-a lăsat mâinile în jos şi s-a prelins la pământ, strâmbându-se de durere.\n\n– Ce faci, iubi, nu-ţi mai trebuie tăvăleală? s-a aplecat asupra lui Raluca, aranjându-şi ţinuta. Ce băiat cumin-te!…\n\n– Eşti o scorpie…, a îngăimat el, fără să-şi fi revenit.\n\n– Iar inversezi rolurile, Darius cel viteaz! s-a depărtat puţin Raluca. De fapt, tu nu voiai nuntă, ci numai tăvăleală. Poate-mi mărturiseşti aici de câte ori ai procedat până acum la fel şi apoi le-ai abandonat ca un berbec ce eşti! nu l-a iertat fecioara.\n\n– Ai dreptate, chiar nu-mi pasă, aşa că de azi nu ne mai cunoaştem, iubiţel-mieluşel…",
        "label": "Bucovina"
    },
    {
        "title": "Un bărbat a reclamat că a fost agresat de fosta soţie",
        "text": "> El zice că a primit o palmă, ea zice că a fost ameninţată cu moartea\n\nPoliţia Oraşului Solca a fost sesizată, marţi, prin numărul de urgenţă 112, de un bărbat de 49 ani din comuna Arbore despre faptul că „există un scandal în familie şi a fost agresat fizic”.\n\nEchipajul de poliţie deplasat la faţa locului a stabilit că bărbatul şi fosta sa soţie, în vârstă de 45 de ani, sunt divorţaţi de aproximativ 2 ani, însă în prezent locuiesc în acelaşi imobil, urmând ca în viitor să introducă acţiunea de partaj.\n\nÎn cursul zilei de marţi, în jurul orei 14:00, în timp ce bărbatul se afla la domiciliu, a avut un conflict verbal cu fosta soţie.\n\nÎn urma conflictului, femeia i-a aplicat o lovitură cu palma la nivelul capului fostului soţ, motiv pentru care bărbatul a sesizat organele de poliţie.\n\nEl a refuzat intervenţia unui echipaj de ambulanţă la faţa locului în vederea acordării de îngrijiri medicale şi (s-a constatat) nu prezenta urme vizibile de violenţă.\n\nÎn cauză, s-a procedat la completarea formularului de evaluare a riscului, ocazie cu care, în urma răspunsurilor date de victimă, a reieşit că nu există risc iminent, bărbatului fiindu-i înmânată cererea pentru a se adresa Judecătoriei Rădăuţi.\n\nBărbatul a formulat plângere penală pentru agresiune, iar fosta soţie a declarat că a fost ameninţată cu moartea şi că, la rândul său, depune plângere pentru ameninţare.\n\nÎn acest caz s-a întocmit dosar penal privind infracţiunile de „violenţă în familie” şi „ameninţare”. (N.B.)",
        "label": "Bucovina"
    },
    {
        "title": "Rădăuțean găsit mort în casă după ce nepotul său a sesizat la 112 că acesta nu a mai răspuns la telefon de trei zile",
        "text": "Rădăuțean găsit mort în casă după ce nepotul său a sesizat la 112 că acesta nu a mai răspuns la telefon de trei zile. Bărbatul locuia singur și avea probleme de sănătate.\n\nDuminică, la orele 19.06, lucrătorii de poliție din cadrul Poliției Municipiului Rădăuți au fost sesizați prin SNUAU 112 de către un bărbat cu privire la decesul unui bărbat de 64 de ani, din oraș.\n\nPolițiștii s-au deplasat la domiciliul defunctului și l-au identificat acolo pe apelantul la 112 – nepotul acestuia.\n\nBărbatul a solicitat intervenția unui echipaj SMURD, deoarece unchiul său nu a mai răspuns la telefon de trei zile.\n\nEchipajul SMURD a forțat ușa de acces în locuință, care era asigurată pe interior, și au identificat, în dormitor, cadavrul proprietarului,\n\nCum persoana decedată nu era înscrisă la un medic de familie, cadrele SMURD au solicitat intervenția poliției.\n\nApelantul la 112 a declarat faptul că ultima oară a vorbit cu unchiul său în data de 31 octombrie.\n\nDin investigațiile efectuate, s-a stabilit faptul că defunctul locuia singur și suferea de mai multe afecțiuni.\n\nS-a procedat la contactarea telefonică a fiului acestuia, care a declarat faptul că tatăl său, în cursul acestuia an, a suferit un accident vascular cerebral, însă a refuzat internarea într-o unitate spitalicească.\n\nPolițiștii au deschis un dosar de cercetare pentru a stabili circumstanțele exacte în care a intervenit decesul rădăuțeanului.",
        "label": "Bucovina"
    },
    {
        "title": "Primăriile Cornu Luncii și Rădășeni, proiect comun pentru construirea unor rețele de gaz natural",
        "text": "Primăriile Cornu Luncii și Rădășeni s-au asociat într-un proiect comun pentru construirea unor rețele de gaz natural în cele două localități.\n\nPrimarii celor două comune au semnat deja contractul pentru execuția lucrărilor la rețeaua de gaz natural. Valoarea totală a proiectului se ridică la 83,4 milioane de lei, a declarat primarul de Cornu Luncii.\n\nGheorghe Fron spune că racordarea celor două localități la rețeaua de gaze naturale reprezintă o prioritate și tocmai de aceea primăriile s-au asociat în vederea obținerii finanțării.\n\nProiectul va fi desfășurat pe etape și va începe simultan în ambele localități, fiind deja desemnat operatorul care va furniza gazul metan în localitățile amintite.\n\nTrebuie spus că investiția se derulează prin Programul Național de Investiții „Anghel Saligny”.",
        "label": "Bucovina"
    },
    {
        "title": "Omagiu",
        "text": "Era nins şi părul şi tot ninşi şi anii\n\nDar le-ai primit cu zâmbetul pe faţă.\n\nPe drumurile vieţii a fost şi rău şi bine\n\nDar ei te vor păstra în amintire.\n\nDe nu te uită astăzi câţiva dintre acei\n\nCe lasă fiecare urmaşilor ce vin.\n\nŞi mai săraci de-o rază de lumină\n\nNoi ne rugăm să-i fie somnul lin\n\nPe 13 noiembrie 2024, poeta Taţiana Vlad Guga, distins profesor şi reprezentant de frunte al culturii dornene, ar fi împlinit rotunda vârstă de 100 de ani. Dumnezeu, care a chemat-o la El ceva mai devreme, în ianuarie 2024, să o odihnească printre îngeri! (PARASCHIVA ABUTNĂRIŢEI, fostă elevă)",
        "label": "Bucovina"
    },
    {
        "title": "„Tagliatelle allegro”",
        "text": "Sâmbătă, 16 noiembrie a.c., cu începere de la ora 19:00, la „Seara de Poezie 3”, în pub-ul sucevean „Palo Santo” este anunţată lansarea volumului de poezie „Tagliatelle allegro” (editura Cartier, 2024) de Mina Decu.\n\nDespre autoare şi carte vor vorbi poetul Vlad Sibechi şi Gheorghe Cîrstian (organizator), manifestarea fiind moderată de tânăra poetă Adela Şulea, elevă a Colegiului Naţional „Petru Rareş” Suceava.\n\nOrganizatorii evenimentului sunt Palo Santo, Casa de Poezie „Light of Ink” şi editura Cartier.",
        "label": "Bucovina"
    },
    {
        "title": "Cum să alegi un scaun ergonomic pentru birou cu suport lombar ajustabil",
        "text": "Te-ai întrebat vreodată cum să alegi un scaun ergonomic pentru birou cu suport lombar ajustabil care să îți ofere confortul și suportul necesar pentru o zi întreagă de muncă? Alegerea unui scaun potrivit nu este doar o chestiune de estetică, ci și de sănătate și productivitate. Un scaun de calitate te poate ajuta să menții o postură corectă și să previi durerile de spate.\n\nIată cinci lucruri la care trebuie să fii atent atunci când alegi un scaun ergonomic:\n\nSuportul lombar este unul dintre cele mai importante elemente ale unui scaun ergonomic. Un scaun bun ar trebui să ofere posibilitatea de a ajusta suportul lombar pentru a se potrivi perfect curburii naturale a coloanei vertebrale. Acest aspect este crucial pentru a preveni durerile de spate și pentru a asigura un confort optim pe parcursul zilei. Verifică dacă scaunul permite reglarea înălțimii și adâncimii suportului lombar, astfel încât să poți personaliza poziția în funcție de nevoile tale.\n\nUn alt aspect important în alegerea unui este posibilitatea de a regla înălțimea șezutului și adâncimea acestuia. Specialiștii recomandă ca picioarele să fie așezate în unghi drept față de podea, iar coapsele să fie paralele cu podeaua. Pentru a atinge această poziție ideală, scaunul trebuie să permită ajustări multiple. Alegerea unui scaun care să ofere aceste funcții te va ajuta să îți menții o postură corectă și să previi disconfortul.\n\nMaterialele din care este fabricat un scaun joacă un rol esențial în confortul oferit. Optează pentru un scaun cu șezut și spătar realizate din materiale respirabile, cum ar fi mesh-ul, care permite circulația aerului și previne supraîncălzirea. De asemenea, cadrul scaunului ar trebui să fie robust și rezistent, asigurând astfel durabilitate pe termen lung. Un scaun ergonomic de calitate ar trebui să îmbine confortul cu durabilitatea, pentru a asigura o experiență de utilizare plăcută și eficientă.\n\nFuncționalitatea este cheia unui scaun ergonomic eficient. Caută un scaun care să ofere funcții suplimentare, precum mecanisme de înclinare, suport pentru brațe ajustabil și chiar tetieră. Aceste caracteristici îți permit să personalizezi scaunul în funcție de activitățile zilnice și de preferințele tale, oferind un confort sporit. În plus, un scaun ergonomic bine conceput te va ajuta să îți menții productivitatea și starea de bine pe parcursul zilei de lucru.\n\nStabilitatea este un aspect esențial pentru un scaun ergonomic de birou. Asigură-te că scaunul are o bază solidă, cu cinci picioare, care să prevină răsturnarea accidentală. Rotițele de calitate, care permit o mișcare lină pe diverse tipuri de podele, sunt de asemenea importante. O bază robustă și stabilă contribuie la siguranța și durabilitatea scaunului, asigurând o experiență de utilizare fără probleme.\n\nAlegerea unui scaun ergonomic pentru birou cu suport lombar ajustabil se bazează pe câteva criterii esențiale: suport lombar ajustabil, reglarea înălțimii și adâncimii șezutului, materialele utilizate, funcționalitățile suplimentare și stabilitatea scaunului. Aceste aspecte sunt cruciale pentru a asigura un mediu de lucru confortabil și sănătos.\n\nDacă ești în căutarea unui scaun care să îndeplinească aceste cerințe, explorează gama variată de scaune ergonomice disponibile pe importatorscaune.ro. Aici vei găsi soluții de înaltă calitate, concepute pentru a îmbunătăți confortul și productivitatea la birou.",
        "label": "Bucovina"
    },
    {
        "title": "Gheorghe Țeudan, un mare medic al Sucevei, s-a stins din viață. Și îngerii mor câteodată",
        "text": "Gheorghe Țeudan, un mare medic al Sucevei, s-a stins din viață.\n\nSemn că și îngerii mor câteodată, oameni care au fost și vor rămâne îngeri pentru alții, care au salvat mii de vieți, care au tremurat poate în lupta cu moartea, în gărzi care păreau fără sfârșit, dar nu au capitulat, nu s-au resemnat niciodată.\n\nGheorghe Țeudan, medic de terapie intensivă, fost președinte al Colegiului Medicilor Suceava, fost director și membru al consiliului de administrație al Spitalului Județean Suceava s-a stins duminică dimineață din viață.\n\nAcesta a fost găsit fără suflare în locuința sa, cel mai probabil cauza decesului fiind un infarct miocardic. Foști colegi și colaboratori îi deplâng moartea!\n\nGheorghe Țeudan este cunoscut pentru profesionalismul desăvârșit și pentru activitatea sa medicală prolifică.\n\nPe când eram redactor la un cotidian local, chiar în domeniul Sănătății, mi se spunea pe holurile spitalului că pacientul X sau pacientul Y “a fost ridicat din morți de doctorul Țeudan”, și nu era nici glumă, nici o exagerare.\n\nAcolo, la Reanimare, unde fiecare secundă contează în unele cazuri, se întâmplau și miracole, pentru că Dumnezeu lucrează prin oameni.\n\nUn medic extraordinar, care a rămas în activitate și după pensionare, și care era consultat și chemat pentru cele mai grave cazuri care ajungeau la Spitalul Județean Suceava.\n\nUn medic care și-a respectat și iubit atât de mult profesia și care a știut să formeze alți medici pentru Suceava, din generații mai tinere.\n\nUn om de o sinceritate câteodată brutală dar cu umor, cu zâmbetul pe buze și cu o glumă mereu la purtător, în ciuda faptului că dădea zilnic piept cu moartea și cu cazuri foarte grave, în ciuda faptului că au fost vremuri în care erau lipsuri în spital – de materiale sanitare și de medicamente și ca medic se simțea frustrat în unele momente.\n\nCred și spun din toată inima că pentru contribuția sa la medicina suceveană, pentru viețile salvate în cariera sa, Gheorghe Țeudan a meritat și merită și acum cu prisosință titlul de Cetățean de Onoare al Municipiului Suceava. În semn de recunoaștere și de respect din partea comunității!\n\nDumnezeu să îl ierte și să îl odihească în pace! Condoleanțe familiei și colaboratorilor săi!",
        "label": "Bucovina"
    },
    {
        "title": "Bucovina – tradiţie şi modernitate",
        "text": "În eleganta Sală a Oglinzilor din Primăria Municipiului Vatra Dornei a avut loc sâmbătă, 9 noiembrie, cea de a VIII-a ediţie a Simpozionului Naţional „Bucovina – tradiţie şi modernitate”, manifestare organizată de Asociaţia „Pro Civis Dorna”, cu sprijinul Primăriei Vatra Dornei şi în colaborare cu Universitatea „Ştefan cel Mare” din Suceava şi Societatea de Ştiinţe Istorice din România, Filiala Suceava.\n\nAsociaţia „Pro Civis Dorna” a luat fiinţă în anul 2016, din iniţiativa profesorului de istorie Aurelian Cocoreanu, cu scopul de a promova identitatea locală şi tradiţiile istorice, de a dezvolta relaţiile civice şi acţiunile care promovează imaginea zonei Dornelor. Începând cu 2017, asociaţia organizează anual simpozionul naţional menţionat, un eveniment care se bucură de o largă participare şi de aprecierile unor reputaţi istorici, profesori şi cercetători de la universităţile din Cluj, Iaşi, Suceava, de la Arhivele Statului, profesori de istorie de la colegii naţionale din judeţ şi din ţară, profesori din zona Dornelor.\n\nÎn deschiderea lucrărilor ediţiei a VIII-a a simpozionului, preşedintele asociaţiei, prof. Aurelian Cocoreanu, i-a salutat pe participanţi şi a mulţumit pentru sprijinul acordat în pregătirea evenimentului de către Primăria Municipiului Vatra Dornei şi membrii asociaţiei.\n\nPrezent la lucrări, primarul municipiului, Marius Râpan, a felicitat participanţii pentru pasiunea lor pentru istorie, pentru interesul acordat istoriei Bucovinei şi Ţării Dornelor.\n\nToate intervenţiile (multe la număr), deosebit de interesante şi bine documentate, au adus în discuţie date noi din istora zonei în context naţional, dar şi alte informaţii de mare interes. Prof. univ. dr. Virgil Ţărău, de la Facultatea de Istorie şi Filozofie a Universităţii „Babeş-Bolyai” din Cluj-Napoca, s-a referit la „Un experiment administrativo-politic ratat: regiunea Rodna, 1950-1952”, o încercare de regionalizare care ar fi înglobat parte din Bucovina, actualele comune Coşna şi Cârlibaba, pentru un timp aparţinând de districtul Năsăud. Consideraţii despre „Mitteleuropa şi Războiul rece” a dezvoltat conf. univ. dr. Daniel Lazăr, de la Facultatea de Istorie a Universităţii „Alexandru Ioan Cuza” din Iaşi, cu clarificarea unor concepte (Europa Centrală, Europa de Est ş.a.). Tot de la Cluj, conf. univ dr. Ionuţ Virgil Costea s-a referit la o personalitate transilvăneană, „C. Suciu şi istoria relaţiilor dintre Transilvania şi Moldova în sec. al XVII-lea”. Dr. Iulian Stelian Boţoghină a adus în discuţie, de la Arhivele Militare Române, un caz concret al câmpulungenilor, prin „Consideraţii despre iniţiativa statului mussolinian de a decora voluntarii Legiunii române din Italia 1929”.\n\nDouă volume de carte de mare interes, despre „Cadastrul din Bucovina. Proprietarii de case şi clădiri (1854-1856)”, vol. I şi II, a prezentat dr. Constantin Ungureanu, de la Muzeul Naţional al Bucovinei şi Institutul de Istorie din Chişinău. Amănunte despre „Marele refugiu polonez în România” după 1939, a prezentat prof. dr. Daniel Hrenciuc, inspector de istorie, la Inspectoratul Şcolar Judeţean Suceava. Prof. dr. Dragoş Lucian Curelea şi Daniela Ştefania Curelea, reprezentând colegii naţionale din Sibiu, s-au referit la prestigioase şcoli de pe vremuri de aici, la Despărţământul Astra din Bucureşti, prof. dr. Codrin Benţa, directorul Colegiului Naţional „Nicu Gane” din Fălticeni a prezentat istoricul şi situaţia actuală a clădirii Consulatului austriac din Fălticeni, iar prof. Mihai Bogdan Dranca, de la Colegiul Naţional „Ştefan cel Mare” din Suceava, a adus un elogiu unor profesori de excepţie care au activat în această prestigioasă şcoală suceveană: Leo Miza, Costan Costică, Nicolae Cârlan. Despre „Vatra Dornei – izvor de istorie” a vorbit Mihai Gabriel Chiricheş, de la Serviciul Judeţean al Arhivelor Naţionale Suceava, cercetătorul dornean Paul Braşcanu s-a referit la o „Scurtă istorie a Bisericii catolice din Vatra Dornei”, prof. Ciprian Tudor Vrânceanu, de a Liceul Teoretic „Ion Luca” din Vatra Dornei, a abordat subiectul „Bucovina în Primul Război Mondial”. Probleme de interes local au abordat şi alţi vorbitori: prof. Constantin Mazga Gămălău, de la Şcoala Gimnazială Crucea (despre relaţia şcoală-autorităţi locale), monahia Iustina (Scurtă istorie a bisericii din satul Moroşeni, com. Şaru Dornei). George Claudiu Cocoreanu a venit cu provocarea de a realiza proiecte care să promoveze patrimoniul cultural din zona Dornelor, prof. Teodor Ivan, de la Şcoala Gimnazială Coşna, a prezentat cartea „Petru cel Mare. Viaţa şi lumea lui” de Robert K. Massie, iar Aurelian Cocoreanu s-a referit la „A. Loebel – fondatorul staţiunii balneare Vatra Dornei”, un subiect de foarte mare interes în zonă.\n\nPentru cei pasionaţi de istorie, pentru toţi locuitorii din zonă, din întreaga Bucovină, informaţiile prezentate în cadrul acestor simpozioane sunt de un real sprijin, acestea pot fi urmărite şi în volumele care s-au tipărit cu lucrările prezentate la fiecare ediţie, însumând un volum mare de muncă şi un efort financiar care-i onorează pe organizatori şi colaboratori.",
        "label": "Bucovina"
    },
    {
        "title": "Gheorghe Flutur a semnat documentația pentru racordarea a încă 5 localități la rețeaua de gaz metan",
        "text": "Gheorghe Flutur, președintele Consiliului Județean Suceava, a semnat documentația pentru racordarea a încă 5 localități la rețeaua de gaz metan.\n\nAcesta a semnat certificatul de urbanism pentru rețeaua de gaz metan în orașul Cajvana și comunele Botoșana, Comănești, Pârteștii de Jos și Cacica.\n\nFlutur a declarat joi că rețeaua de gaz care va deservi aceste localități va avea o lungime de 111 km și va include 5350 de branșamente. Valoarea totală a acestui proiect este de 120.452.265 lei.\n\n„Realizarea unor astfel de investiții înseamnă fapte concrete care rămân în județul Suceava, 59 de primarii beneficiază de acest proiect.",
        "label": "Bucovina"
    },
    {
        "title": "Circulaţia fără cauciucuri de iarnă pe drumuri acoperite cu zăpadă, gheaţă sau polei se sancţionează cu amendă între 1.485 şi 3.300 de lei şi reţinerea certificatului de înmatriculare",
        "text": "Poliţia Română recomandă tuturor conducătorilor de autovehicule să respecte normele legale în vigoare, să adopte o manieră preventivă de condus şi să respecte indicaţiile poliţiştilor rutieri aflaţi în trafic.\n\nÎn conformitate cu prevederile art. 102 alin. (1) pct. 28 din OUG nr. 195/2002 privind circulaţia pe drumurile publice, republicată, cu modificările şi completările ulterioare, constituie contravenţie „conducerea autovehiculului pe drumurile publice acoperite cu zăpadă, gheaţă sau polei, fără ca acesta să fie dotat cu anvelope de iarnă, iar în cazul autovehiculului de transport marfă cu o masă totală maximă autorizată mai mare de 3,5 tone şi al autovehiculului de transport persoane cu mai mult de 9 locuri pe scaune, inclusiv cel al conducătorului auto, fără ca acestea să fie echipate cu anvelope de iarnă pe roţile axei/axelor de tracţiune sau fără a avea montate pe aceste roţi lanţuri sau alte echipamente antiderapante certificate”.\n\nFapta se sancţionează cu amendă între 1.485 şi 3.300 de lei, precum şi cu măsura reţinerii certificatului de înmatriculare.\n\nDe asemenea, conform art. 112 alin. (1) lit. h1 din acelaşi act normativ, “certificatul de înmatriculare sau de înregistrare ori dovada înlocuitoare a acestuia se reţine de către poliţia rutieră în următoarele cazuri:\n\nh1) autovehiculul nu este dotat, la circulaţia pe drumurile publice acoperite cu zăpadă, gheaţă sau polei, cu anvelope de iarnă, iar autovehiculul de transport marfă cu o masă totală maximă autorizată mai mare de 3,5 tone şi autovehiculul de transport persoane cu mai mult de 9 locuri pe scaune, inclusiv cel al conducătorului auto, nu sunt echipate cu anvelope de iarnă pe roţile axei/axelor de tracţiune ori nu au montate pe aceste roţi lanţuri sau alte echipamente antiderapante certificate;\n\nDe asemenea, “În situaţiile prevăzute la alin. (1) lit. b), c), e), g), h1), k), o), p), r), s) la reţinerea certificatului de înmatriculare sau de înregistrare, poliţistul rutier eliberează conducătorului de vehicul o dovadă înlocuitoare fără drept de circulaţie”.\n\nPotrivit prevederilor art. 6 pct. 61 din acelaşi act normativ, anvelopele de iarnă sunt definite ca fiind „anvelope omologate conform Directivei 92/23/CE a Consiliului din 31 martie 1992 privind pneurile autovehiculelor şi ale remorcilor acestora, precum şi montarea lor, Regulamentului Comisiei Economice pentru Europa a Organizaţiei Naţiunilor Unite (CEE-ONU) nr. 30 sau Regulamentului Comisiei Economice pentru Europa a Organizaţiei Naţiunilor Unite CEE-ONU nr. 54, după caz”.\n\nConform directivei menţionate, precum şi a regulamentelor nr. 30 şi nr. 54 CEE-ONU, pentru a fi acceptate ca anvelope de iarnă, acestea trebuie să fie inscripţionate cu unul dintre simbolurile „M+S”, „M.S.”, „MS” sau „M&S”.\n\nSezonul rece care se apropie poate fi caracterizat de condiţii meteorologice nefavorabile circulaţiei rutiere pe autostrăzi, ce pot genera nesiguranţă în deplasare.\n\nCaracteristicile traficului rutier din perioada care urmează sunt diferite faţă de cele obişnuite, întrucât unii conducători de autovehicule nu au experienţa conducerii pe autostradă, având tendinţa de a neglija reguli de conduită elementare, cu efect imediat în planul siguranţei rutiere.\n\nMulte accidentele rutiere produse pe autostrăzi s-au întâmplat în zonele unde se circulă cu viteză redusă, pe fondul condiţiilor meteorologice nefavorabile (ceaţă, ploaie torenţială, ninsoare, polei).\n\nÎn unele cazuri, conducătorii auto nu cunoşteau prevederile legale referitoare la utilizarea benzii de urgenţă sau au ignorat păstrarea unei distanţe corespunzătoare, care să asigure viteza de reacţie necesară frânării în condiţii de siguranţă.\n\nReamintim principalele reguli care trebuie respectate atunci când vă deplasaţi pe autostradă:\n\n> Păstrarea unei distanţe corespunzătoare în mers, faţă de vehiculele care circulă în faţă;\n\n> Interzicerea opririi şi circulaţiei nejustificate pe banda de urgenţă;\n\n> Utilizarea sistemului de lumini pentru avarie, în situaţia închiderii unei coloane aflate în staţionare sau în mişcare cu viteză redusă, pentru atenţionarea celor care se apropie;\n\n> Utilizarea benzii din dreapta a căii unidirecţionale pe care se realizează deplasarea;\n\n> Utilizarea centurilor de siguranţă şi a dispozitivelor de retenţie pentru copii;\n\n> Respectarea indicaţiilor transmise de către administratorul drumului prin intermediul panourilor cu mesaje electronice variabile;\n\n> Accesarea secţiunii Infotrafic a site-ului Poliţiei Române, pentru documentare cu privire la situaţia circulaţiei rutiere pe ruta de deplasare aleasă. (C.P.)",
        "label": "Bucovina"
    },
    {
        "title": "Femeie rănită după ce mașina în care se afla a lovit un tractor",
        "text": "Femeie rănită după ce mașina în care se afla a lovit un tractor. Accidentul rutier s-a petrecut miercuri, în jurul orelor 11.30.\n\nTractorul, care avea atașată remorca, pe DN 2K, în afara localității Iaslovăț, era condus de un localnic care nu s-a asigurat corespunzător la intrarea pe un drum comunal.\n\nTractoristul nu a acordat prioritate de trecere autoturismului, care circula pe drumul prioritar, venind din sens opus.\n\nÎn urma impactului, a rezultat avarierea vehiculelor dar și vătămarea corporală a unei femei, pasageră în autoturism. Victima a fost transportată la Spitalul Municipal Rădăuți.\n\nConducătorii auto au fost testați cu aparatul etilotest, rezultatul fiind negativ în cazul tractoristului și de 0,06 mg/l alcool în aerul expirat, în cazul celuilalt șofer.\n\nUlterior, celor doi bărbați li s-au recoltat mostre biologice de sânge în vederea stabilirii alcoolemiei.\n\nPolițiștii au întocmit în cauză dosar de cercetare penală pentru săvârşirea infracţiunii de „vătămare corporală din culpă”.",
        "label": "Bucovina"
    },
    {
        "title": "Primăria Frătăuţii Noi, amendată cu 45.000 de lei pentru gestionarea neconformă a deşeurilor",
        "text": "Garda de Mediu Suceava, împreună cu reprezentanţi ai Inspectoratului de Poliţie Judeţean Suceava – Secţia de Poliţie Rurală Gălăneşti, a efectuat un control pe linie de protecţie a mediului în comuna Frătăuţii Noi, în urma unei autosesizări privind depozitarea necorespunzătoare a deşeurilor mixte.\n\nÎn cadrul verificărilor efectuate pe 14 noiembrie, autorităţile au constatat că Unitatea Administrativ Teritorială (UAT) comuna Frătăuţii Noi a gestionat în mod neconform deşeurile, încălcând astfel prevederile Ordonanţei de Urgenţă nr. 92/2021 privind regimul deşeurilor. Ca urmare, primăria comunei a fost sancţionată cu o amendă de 45.000 de lei.\n\nPe lângă sancţiunea aplicată, Garda de Mediu a emis o notă de constatare prin care a impus măsuri obligatorii pentru remedierea deficienţelor, stabilind termene clare de realizare în sarcina UAT comuna Frătăuţii Noi.\n\nMăsurile vizează conformarea gestionării deşeurilor cu legislaţia de mediu, astfel încât să fie eliminat riscul de poluare şi să se asigure protecţia mediului înconjurător. (N.B.)",
        "label": "Bucovina"
    },
    {
        "title": "„Dincolo de aparenţe”",
        "text": "Azi, cu începere de la ora 16:00, în amfiteatrul Colegiului Naţional „Nicu Gane” Fălticeni, va avea loc lansarea cărţii „Dincolo de aparenţe” de Costică Varganici.\n\nModeratorul manifestării va fi prof. Constantin Bulboacă, iar despre carte şi autor vor prezenta prof. Maria Creţu Ţigănescu şi scriitorul Alexa Paşcu. Un moment muzical, la flaut, va fi oferit de prof. Puiu Creţu.\n\nManifestarea este organizată de Primăria Municipiului Fălticeni, Colegiul Naţional „Nicu Gane” şi Asociaţia Culturală „Nicolae Labiş” Fălticeni.",
        "label": "Bucovina"
    },
    {
        "title": "Ion Lungu, a avut discuții la 5 ministere și la CNI pentru investiții în Suceava",
        "text": "Ion Lungu, a avut discuții, la București, la 5 ministere și la CNI pentru realizarea unor investiții în municipiul Suceava.\n\nEdilul a anunțat joi că a purtat discuții la Ministerul Energiei cu ministrul Sebastian Burduja, pentru depunere proiect „Parc Fotovoltaic” și proiect „Reabilitare rețele termice”.\n\nLa Ministerul Dezvoltării, acesta a discutat despre depunerea proiectului clădirii risc seismic ridicat, pentru blocul explodat în cartierul Burdujeni.\n\nLa Ministerul de Interne, Direcția Termoficare, discuțiile au fost despre funcționarea sistemului de încălzire în iarna 2023-2024, despre subvenții și ajutoare de stat.\n\nLa Ministerul Finanțelor Publice, primarul Sucevei a avut discuții la Comisia de Împrumuturi pentru Autoritățile Publice Locale, referitor la împrumutul de aproximativ 12 milioane lei pentru cofinanțarea proiectelor europene prin PNRR.\n\nLa Ministerul Investițiilor și Proiectelor Europene. acesta a purtat discuții la Divizia PNRR, privind plata sumelor facturate și neachitate către firmele de consultanță la proiectele depuse.\n\nLa Compania Națională de Investiții au fost discuții legate de demararea lucrărilor la creșa din Cartierul Burdujeni, precum și probleme punctuale la cele două investiții prin CNI, respectiv Sala Polivalentă de 5.000 de locuri și Bază sportivă tip 1.\n\nIon Lungu a precizat că după discuțiile de joi s-au rezolvat o parte din problemele întâmpinare în implementarea proiectelor pe fonduri europene și guvernamentale.",
        "label": "Bucovina"
    },
    {
        "title": "Simpozionul Naţional „Suferinţa umană – o abordare interdisciplinară”",
        "text": "Asociaţia Părinţi pentru Ora de Religie (APOR) şi Asociaţia Studenţilor Creştin Ortodocşi din România (ASCOR), cu binecuvântarea Înaltpreasfinţitului Părinte CALINIC, Arhiepiscop al Sucevei şi Rădăuţilor, organizează Simpozionul Naţional „Suferinţa umană – o abordare interdisciplinară”, care va avea loc pe 22 noiembrie 2024, la Suceava.\n\nLucrările se vor desfăşura între orele 15:00 şi 20:00 în Auditoriul Joseph Schmidt din campusul Universităţii „Ştefan cel Mare”, care este şi partener în organizare, alături de Arhiepiscopia Sucevei şi Rădăuţilor şi Consiliul Ju-deţean Suceava.\n\nVor susţine comunicări personalităţi locale şi invitaţi din ţară. Astfel, de la Bucureşti vor fi prezenţi părintele conf. univ. dr. Gheorghe Holbea, de la Facultatea de Teologie Ortodoxă Justinian Patriarhul, prof. univ. dr. Miron Bogdan, de la Universitatea de Medicină şi Farmacie Carol Davila, domnul Mihai Gheorghiu, director general adjunct al Muzeului Ţăranului Român, domnul avocat Florentin Ţuca, managing partner al Ţuca, Zbârcea & Asociaţii, doamna avocat Ana Săcrieru.\n\nDin Iaşi vor veni domnul Mircea Platon, scriitor, redactor-şef al Revistei Convorbiri literare şi dr. Richard Constantinescu de la Universitatea de Medicină şi Farmacie „Grigore T. Popa”.\n\nDin Suceava ne vor onora Preasfinţitul Damaschin Dorneanul, Episcop-Vicar al Arhiepiscopiei Sucevei şi Rădăuţilor, conf. univ. dr. Florin Pintescu, decanul Facultăţii de Istorie a Universităţii „Ştefan cel Mare” şi dr. Mircea Puşcaşu, publicist şi trainer.\n\nVor putea fi audiate diferite interpretări şi perspective asupra suferinţei umane: medicale, teologice, juridice, culturale, antropologice, bioetice şi vom avea prilejul să reflectăm despre actualitatea şi provocările pe care le presupune.\n\nAceastă activitate se înscrie în ciclul de evenimente prilejuite de Anul omagial al pastoraţiei şi îngrijirii bolnavilor şi de Anul comemorativ al tuturor sfinţilor fără de arginţi.",
        "label": "Bucovina"
    },
    {
        "title": "Ce se mai fură...?",
        "text": "> Exemplu recent: hainele de schimb unei femei de serviciu de la un hipermarket\n\nO femeie de 45 de ani, din Siminicea, angajat care se ocupă de curăţenie la un hipermarket din municipiul Suceava, a reclamat, vineri după-amiază, că i-au fost furate hainele cu care venise la serviciu.\n\nFemeia, care lucrează la un hipermarket de pe str. Universităţii, a venit la serviciu vineri, la ora 6:00, s-a schimbat şi a intrat în tură.\n\nEa şi-a lăsat hainele cu care venise de acasă într-un dulăpior special amenajat, de la intrarea în magazin, după care l-a asigurat cu sistemul de închidere prevăzut. Ulterior, în jurul orei 17:00, când a terminat tura, a observat că hainele – o geacă, un pulover de lână, o eşarfă şi o căciulă din material textil – îi dispăruseră din dulap.",
        "label": "Bucovina"
    },
    {
        "title": "Harta marilor migraţii, păşind pe urmele barbarilor",
        "text": "Muzeul Naţional al Bucovinei (MNB) a implementat, începând cu luna februarie 2024, proiectul cultural „Pe urmele barbarilor”, cofinanţat de Administraţia Fondului Cultural National.\n\nDin luna octombrie 2024, vizitatorii Muzeului de Istorie Suceava pot descoperi „Harta marilor migraţii”, păşind „Pe urmele barbarilor”, prin intermediul unei aplicaţii de tip hartă interactivă care ilustrează o epocă istorică frământată, cea a migraţiilor din aşa-zisul „mileniu întunecat”.\n\nÎmpletind patrimoniul cu tehnologia, combinate cu o ilustrare atractivă pentru toate vârstele, „Harta marilor migraţii” înlesneşte explorarea într-o manieră interactivă şi atractivă a rutelor de migraţie, a ritualurilor şi a materialului specific popoarelor, ilustrate multimedia, cu descrieri contextuale (situri, artefacte, îmbrăcăminte, armament etc.), aflăm de la MNB.\n\n„Unică în domeniul expoziţional, datorită funcţionalităţilor pe care le oferă, atât funcţii de navigare cât şi de învăţare, aplicaţia însoţeşte vizitatorul «pe urmele barbarilor», făcând posibilă cunoaşterea istoriei şi artefactelor popoarelor de migratori care au tranzitat spaţiul carpato-danubianopontic.\n\nProdusele culturale inovative şi-au demonstrat eficacitatea şi impactul asupra tuturor categoriilor de vizitatori, în special în rândul publicului tânăr atras de vizual şi stimulat de implicarea practică – activă, astfel încât implementarea unei hărţi interactive, diferite de tot ce oferă în prezent reţeaua cartografică a muzeului, în sala dedicată migraţiilor, constituie o atracţie în plus pentru Muzeul de Istorie” am fost informaţi. (N.B.)",
        "label": "Bucovina"
    },
    {
        "title": "Ziua Mondială a Educaţiei a fost sărbătorită la Liceul Tehnologic „Ştefan cel Mare” Cajvana",
        "text": "Responsabilitatea de a educa generaţiile viitoare nu este deloc uşoară, aşa că Ziua Mondială a Educaţiei este o oportunitate excelentă pentru a arăta puţină recunoştinţă acestor oameni dedicaţi şi importanţi din vieţile tuturor. Înfiinţată în 1994, această zi specială marchează semnarea recomandării de către Organizaţia Internaţională a Muncii şi Organizaţia Naţiunilor Unite pentru Educaţie, Ştiinţă şi Cultură.\n\nToată Şcoala trăieşte în spiritul acestei sărbători, care se organizează anual la 5 octombrie pentru a celebra munca profesorilor.\n\nOmagiind Educaţia şi Profesorii, elevii Liceului Tehnologic „Ştefan cel Mare” din Cajvana au desfăşurat, în perioada 3-5 octombrie, numeroase activităţi dedicate acestei sărbători internaţionale. Cei mai mici, începând cu clasele pregătitoare, au proiectat şi realizat postere minunate, colorate şi armonioase, au căutat citate despre arta educaţiei, desene şi poveşti, pe care le-au “aşezat”, cu drag în cadrul unor mici expoziţii şi clipuri. Alţii, mai măricei, au realizat semne de carte dosebite, colaje şi desene frumoase, au vizionat materiale pe teme educaţionale.\n\nAceste activităţi de la ciclul primar s-au desfăşurat în cadrul Proiectului Educaţional Judeţean „Educaţia – Cheia viitorului” / „Înfloreşte acolo unde eşti sădit!”, proiect coordonat de doamnele inspector pentru învăţământul primar, Adriana Coţovanu, respectiv Dorina Dulceac. Activităţile au avut un impact pozitiv asupra elevilor care au înţeles semnificaţia zilei de 5 octombrie, prin implicarea activă în cadrul orelor desfăşurate.\n\nImpact emoţionant a avut acţiunea elevilor clasei I E, coordonaţi de doamna prof. înv. primar Andreevici Alina, care au oferit câte un aranjament floral de toamnă tuturor învăţătorilor.\n\nLa ciclul gimnazial şi liceal, colectivul profesorilor de matematică a fost responsabil în acest an cu desfăşurarea activităţilor specifice acestei zile. Astfel că toate cadrele didactice împreună cu domnii directori – director coordonator, prof. Nicolae Robu şi directorii adjuncţi, prof. Iulian Ciotu, prof. Marius Crăciun şi prof. Cristina Tomuţ – au participat la o activitate interesantă desfăşurată în Căminul Cultural din Cajvana.\n\n„Matematica trebuie umanizată pentru a ajunge să placă elevilor, pentru că această materie nu trebuie învăţată pentru aplicabilitate, ci pentru modul în care modelează gândirea, elevii trebuie să participe cu interes şi curiozitate” a punctat în discursul introductiv şeful catedrei de matematică, prof. Mihai Dumbrăvanu.\n\nDe asemenea, materiale interesante au prezentat prof. Mitrofan Dorica şi prof. Mereuţă Cristina, subliniind faptul că „matematica este o aplicare metodică a materiei”. „Matematica ne ajută să avem vieţi ordonate şi să prevenim haosul. Anumite calităţi cum ar fi creativitatea, gândirea critică, vederea în spaţiu, abilitatea de a rezolva probleme sunt dezvoltate şi întreţinute de gândirea matematică” au evidenţiat dumnealor.\n\nEmoţionante momente au trăit toate cadrele didactice prezente când membrii catedrei de matematică au împărţit pliculeţe cu mesaje de admiraţie şi apreciere scrise de elevii liceului, de la pregătitoare până la cei mai mari.\n\nCei din comisie (profesorii de matematică Iluan Viorica, Cristina Mireuţă, Sofronia Bucşa, Maria Bucşa, Floarea Negruşer, Dorica Mitrofan, Eudochia Şoldan şi Mihai Dumbrăvanu) au trecut prin toate clasele în zilele precedente şi au împărţit bileţele colorate elevilor pe care trebuiau notate mesaje de apreciere şi mulţumire faţă de cei ce îi îndrumă. Aceştia au fost sfătuiţi să păstreze secret faţă de mentorii lor. Binenţeles că au rămas plăcut surprinşi, cu toţii dorind să-şi păstreze aceste amintiri.\n\nGândurile despre educaţie ale dascălilor prezenţi s-au aşternut spre final într-un lanţ de gânduri nostalgice, iar Uniunea Sindicală Cajvana, reprezentată de prof. Gheorghe Aurelian Onoi, a oferit o felie dulce din tortul în formă de carte special conceput pentru această zi.\n\n„Cred că depinde de noi să sărbătorim această zi, nu o dată pe an, ci în fiecare zi. Ca profesor, eu mă bucur atunci când în ochii copiilor mei de la clasă găsesc un zâmbet destinat mie, pentru puţinul din ziua respectivă sau din ora respectivă, în care am fost împreună. E clar că ne dorim foarte multe şi de la societate, iar în unele privinţe suntem pe drumul cel bun, dar plăcere mai mare şi iubire mai mare de a fi dascăl cred că nu putem găsi decât în partenerii noştri, care sunt elevii” a subliniat directorul coordonator, prof. Nicolae Robu.",
        "label": "Bucovina"
    },
    {
        "title": "Dan Ioan Cușnir, la o plimbare pe trotinetă, ne asigură că îl va scoate la pensie pe Ion Lungu. Campanie electorală cu regii de prost gust VIDEO",
        "text": "Probabil nu aș fi scris aceste rânduri dacă intrând pe o rețea de socializare nu mi s-ar fi deschis automat un clip postat în acestă dimineață. De obicei trec peste astfel de filmulețe care mi se deschid cu forța sub ochi, pe telefonul mobil, însă de această dată mi-a atras atenția, din primul moment, o regie de prost gust și mingi ridicate la fileu unui candidat la Primăria Suceava – Dan Ioan Cușnir, încât am privit filmulețul, așa, ca pe un divertisment după care m-a cam luat greața.\n\nUn reporter stă și vorbește singur la cameră, la ora 8.00 si trei minute trecute de fix (cum ar spune un personaj din Caragiale), pe strada Traian Țăranu, în timp ce este în direct pe o rețea de socializare. Ca prin miracol, chiar atunci trece prin zonă, cu trotineta, în plimbare, nimeni altul decât…. candidatul PSD Suceava la funcția de primar – Dan Ioan Cușnir, pesedist din tată în fiu.\n\n E strada pe care locuiește el, Traian Țăranu, și care acum se asfaltează. Lucrările nu sunt finalizate, nu au fost recepționate și prin urmare nu au fost verificate de beneficiar. Candidatul Dan Ioan Cușnir este extrem de nemulțumit de calitatea lor și că este mizerie și copiii nu se pot da cu bicicleta și are un mesaj pentru Ion Lungu. Se merge mult pe emoție, pe vorbe, însă candidatul nu spune ce ar trebui să ne spună, adică ce ar face el în calitate de primar și cine este el.\n\nLa final reporterul, zâmbind ironic, îi oferă candidatului Dan Ioan Cușnir o cărămidă și îl îndeamnă să o arunce în constructori (?!), însă spune că aceștia nu sunt de găsit (norocul lor, spun eu). Gestul cu cărămida îl încântă total pe candidatul ajuns la finalul regiei și zâmbește larg și el gândindu-se ce filmare măreață a făcut și că i-a dat în cap cu siguranță contracandidatului care nici măcar drept la replică nu are.\n\nȘi mă gândesc așa, cu amărăciune, …la atât se reduce la noi campania electorală și lupta pentru ciolan, la regii și declarații, la vorbe în vânt și nu la dezbateri de idei și de proiecte! Suntem toți un spirit balcanic doar, și urmașii lui Caragiale (ce capodopere ar mai fi scris el pe vremurile astea și ce personaje ar fi scos din condei)!\n\nUna peste alta, trecând peste retorică și zâmbete ironice, eu, ca simplu alegător, mă întreb sincer de ce ar trebui să votez candidatul de pe trotinetă din regia asta, ce va face el pentru municipiul Suceava în calitate de primar, ce planuri are și cum le va pune în practică, pentru că de criticat toți putem critica și toți putem arunca o cărămidă.\n\n Din filmare rețin doar faptul că Dan Ioan Cușnir nu este un simplu candidat la fotoliul de primar al Sucevei, ci chiar cel care îl va scoate la pensie pe Ion Lungu. Este singurul lucru cu care se laudă acest politician cu ștate vechi…că îl va scoate la pensie pe actualul primar. Atât! A, poate rețin și că încurajează transportul ecologic!\n\nOK, domnule Dan Ioan Cușnir, întrebarea este ce veți face după ce îl veți scoate la pensie pe Ion Lungu (trecând peste faptul că doar sucevenii pot face asta prin vot). Sau atunci va fi tot o regie pe trotinetă, pe un alt drum și o să va împiedicați de vreun reporter ieșit în cale ca din senin iar apoi va trebui să îi dați și declarații?! Și mai sunt întrebări la care ar trebui să răspundeți: ce ați făcut pentru Suceava până acum în calitate de om politic și consilier județean, ce ați făcut în pandemie pentru suceveni, atunci când eram toți în carantină?!\n\nAlte întrebări (nefiltrate în vreo regie de prost gust) ar fi în legătură cu dosarele penale de pe la DNA care v-au vizat și pe dumneavoastră și pe tatăl dumneavroastră – fost prefect de Suceava – Ion Cușnir – cel cercetat pentru modul în care s-au retrocedat terenurile din zona METRO. Noroc că în țara asta se prescriu dosarele după ani de tărăgănare! Poate ar trebui să dați totuși niște explicații pentru că alegătorii nu sunt proști (a posta o astfel de regie pe Internet înseamnă a lua de proști eventualii privitori) și își mai pun și ei întrebări despre candidați! Și poate ar trebui să explicați cum ați ajuns să vă amplasați benzinăria chiar pe un teren din zona METRO! Asta înainte de a recurge la orice regie!!!",
        "label": "Bucovina"
    },
    {
        "title": "Ion Lungu anunță că municipiul Suceava va primi aproape 9 milioane lei pentru biomasa necesară centralei termice a orașului FOTO",
        "text": "Ion Lungu anunță că municipiul Suceava va primi aproape 9 milioane lei pentru biomasa necesară centralei termice a orașului. Primarul Sucevei se află la București, unde are discuții la ministere despre problemele municipiului și despre investiții.\n\nLa sediul Ministerului Afacerilor Interne, edilul a discutat despre suma care trebuie sa o primească Suceava din decontul lunilor octombrie și noiembrie pentru consumul de biomasă.\n\nEste vorba despre un procent de 50% din valoarea combustibilului folosit. Municipiul Suceava urmează să primească pentru biomasă peste 8,6 milioane lei.\n\nO altă veste bună vine de la Ministerul Dezvoltării – Direcția Generală de Dezvoltare Teritorială, unde i s-a adus la cunoștință primarului Ion Lungu faptul că PUG-ul municipiului Suceava a fost aprobat și în perioada următoare va fi emisă Hotărârea de Guvern.\n\nLa Compania Națională de Investiții, Ion Lungu a avut o discuție despre organizarea de șantier la Sala Polivalentă de 5.000 de locuri de la Suceava.\n\nMunicipalitatea finalizează în această săptămână aducerea temporară a utilităților: energie electrică și apă, de asemenea, a fost amenajat drumul balastat de acces.\n\nTot la Ministerul Dezvoltării, edilul a avut discuții în legătura cu achitarea autobuzelor electrice de la firma Solaris.\n\nLa Ministerul Finanțelor, Ion Lungu a discutat la Comisia de Împrumuturi locale despre intenția municipiului Suceava de a lua un credit in valoare de 50.000.000 lei, credit necesar pentru asfaltarea unor străzi de pământ.",
        "label": "Bucovina"
    },
    {
        "title": "Rubeola: ce trebuie să știi despre această boală contagioasă?",
        "text": "Rubeola este o boală infecțioasă virală ce afectează în principal copiii, dar nu este exclusă nici apariția la adulți. Deși poate părea o simplă afecțiune, în anumite condiții rubeola poate avea consecințe severe. Aceasta se transmite de la persoană la persoană prin picăturile de secreții respiratorii care sunt eliberate în aer prin tuse sau strănut. O altă modalitate de transmitere este contactul direct cu o persoană infectată. De asemenea, o femeie însărcinată poate transmite virusul de rubeolă la făt dacă este infectată în primele luni de sarcină.\n\nUnul dintre cele mai evidente semne ale acestei boli este apariția unei erupții cutanate distinctive de culoare roșiatică. Aceasta începe de obicei pe față și se extinde ulterior pe tot corpul. Alte simptome de rubeolă pot include febră ușoară, dureri de cap, dureri în gât, inflamarea ganglionilor limfatici, roșeața ochilor sau oboseală [1].\n\nEste important să se cunoască aceste simptome pentru a putea face diferența dintre rubeolă și alte afecțiuni care au simptome similare. De exemplu, rubeola poate fi confundată cu o altă boală care provoacă erupții cutanate: rujeola. În timp ce ambele boli provoacă erupții cutanate și febră, rujeola se caracterizează prin erupții cutanate mai severe și prin prezența unor pete albe în interiorul gurii, cunoscute sub numele de semnele Koplik.\n\nSimptomele rubeolei pot varia în funcție de grupul de vârstă. La copii, rubeola poate fi adesea asimptomatică sau poate provoca doar simptome ușoare. Adolescenții și adulții pot prezenta simptome mai severe. La femeile gravide, rubeola poate avea consecințe grave, inclusiv malformații congenitale la făt [2].\n\nCând trebuie să mergi la medic?\n\nMomentul-cheie pentru a merge la medic este atunci când apar primele simptome asociate rubeolei. Identificarea timpurie a simptomelor precum febră, durere în gât, erupții cutanate, dureri de cap, oboseală și umflarea ganglionilor limfatici poate ajuta la diagnosticarea și tratarea rubeolei în stadii incipiente. Unele persoane infectate nu prezintă simptome, ceea ce subliniază importanța consultării medicale de rutină chiar și în cazul în care simptomele sunt ușoare sau inexistente.\n\nÎn cazul în care simptomele se agravează sau apar semne de complicații, cum ar fi dureri articulare severe, sângerări neobișnuite sau probleme de vedere, trebuie să consulți de urgență un medic. Acestea sunt semne că boala a progresat și poate necesita un tratament mai intensiv.\n\nExaminarea medicală este un alt motiv pentru a merge la medic. Chiar dacă nu prezinți simptome de rubeolă, dacă ai fost în contact cu o persoană diagnosticată cu această boală, este important să te adresezi unui specialist. Medicul poate recomanda efectuarea unui test pentru a confirma sau a exclude diagnosticul. Un alt moment pentru a merge la medic este în cazul în care ești gravidă și ai fost expusă la rubeolă sau prezinți simptome ale bolii [3].\n\nCare sunt măsurile de prevenire recomandate?\n\nPrevenirea rubeolei începe cu vaccinarea, cea mai eficientă metodă de a evita această boală. La copii, vaccinul ROR (rujeolă, oreion, rubeolă) este administrat de obicei în două doze, prima la vârsta de 12 luni și a doua la 5 ani. Acesta este considerat sigur și eficient, cu un procent de protecție de aproximativ 97%, conform Centrului pentru Controlul și Prevenirea Bolilor din Statele Unite [4].\n\nO altă măsură în prevenirea rubeolei este evitarea contactului cu persoanele infectate. Rubeola este o boală foarte contagioasă, care se transmite prin contactul direct cu persoanele infectate sau prin picăturile de secreții respiratorii (strănut, tuse). Evitarea contactului cu persoanele bolnave poate reduce semnificativ riscul de infecție.\n\nIgiena personală are rol în prevenirea rubeolei. Spălarea mâinilor cu apă și săpun după interacțiunea cu alte persoane sau după folosirea toaletelor publice poate ajuta la prevenirea rubeolei. De asemenea, se recomandă să se evite atingerea feței cu mâinile murdare, pentru a reduce riscul de transmitere a virusului.\n\nEducația sanitară este o altă componentă a prevenției. Este important să se înțeleagă modul în care se transmite rubeola și ce măsuri de precauție se pot lua pentru a preveni infecția. Informarea corectă și responsabilă poate preveni răspândirea bolii.\n\nRubeola este o boală contagioasă cu simptome care pot fi ușor de confundat cu alte altor afecțiuni. Consultă un medic dacă suspectezi că ai contractat rubeola și să respecți măsurile de prevenire, pentru a evita răspândirea bolii.",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Cuvântul era căutat şi primit de ucenici ca din partea lui Dumnezeu prin gura părintelui. De aceea ucenicii se rugau înainte de a merge să ceară un cuvânt de folos ca Dumnezeu să vorbească prin avva pentru mântuirea lor. Astfel, avva, părintele duhovnicesc, se descoperea pe sine, devenea „părinte” prin însăşi harisma cuvântului dată lui în urma unei rugăciuni pentru mântuirea şi luminarea ucenicului, ca rezultat al unei împreună pătimiri şi împreună căutări.\n\nCuvântul primit nu era un sofism, o maximă raţională, un cuvânt de înţelepciune izvorât din simpla cunoaştere sau experienţă, ci era naştere prin cuvânt, zidire, vindecare. Adresarea cu avva (părinte) a ucenicului, cu nădejdea în dragostea, purtarea de grijă, dar mai ales în calitatea îndrumătorului ales de născător al sufletului lovit de moartea păcatului, nu era o formulă de curtoazie, ci exprima o realitate de fapt.\n\nAvva Pimen le-a răspuns fraţilor, uimiţi că îl numea avva pe Agaton, care era un tânăr monah: „Gura lui l-a făcut pe el să se numească «Avva»!”. Paternitatea se descoperă în această transmitere de viaţă între două persoane şi în legătura ce rezultă din ea: între cel ce dă şi cel ce primeşte viaţa lui Hristos-Dumnezeu Cuvântul. Dar părintele este, desigur, părinte nu numai prin cuvânt, ci şi prin întreaga lui fiinţă şi lucrare, chiar şi prin tăcerea sa.",
        "label": "Bucovina"
    },
    {
        "title": "Klaus Iohannis, revelație după incendiul de la spitalul din Constanța: ”Astăzi, din păcate, statul român a eșuat în misiunea sa fundamentală de a-și proteja cetățenii”",
        "text": "Klaus Iohannis a avut brusc o revelație după incendiul de vineri dimineață de la spitalul din Constanța, o revelație pe care românul de rând o are aproape zi de zi, de 30 de ani: ”Astăzi, din păcate, statul român a eșuat în misiunea sa fundamentală de a-și proteja cetățenii”.\n\nPerfect adevărat…președintele a spus adevărul, dar a uitat să își ceară scuze românilor pentru că El reprezintă acel stat de care vorbește. Acel stat în care oameni ard de vii prin spitale, ca șobolanii, acel stat care nu poate asigura condiții în spitale, locuri la ATI, medicamente bolnavilor, condiții de dezvoltare și educație tuturor copiilor, etc, etc.\n\n”Preşedintele României reprezintă statul român şi este garantul independenţei naționale, al unităţii şi al integrităţii teritoriale a ţării. Preşedintele României veghează la respectarea Constituţiei şi la buna funcţionare a autorităţilor publice. În acest scop, Preşedintele exercită funcţia de mediere între puterile statului, precum şi între stat şi societate.” (Articolul 80 – Constituţia României)\n\nAcum dacă tot ați avut revelația asta, că statul a eșuat lamentabil (cum o face zi de zi) poate vă trece prin cap să vă întrebați care ar fi vinovații. Poate românii merită să ieșiți public măcar o dată și să vă cereți scuze.\n\nScuze în numele Guvernului Meu – transformat într-o caricatură, scuze în numele PNL pe care îl conduceți din umbră și pe care l-ați transformat într-o caricatură de partid și scuze în numele dvs. propriu – pentru că sunteți cel care, conform Constituției, reprezentați acest stat neputincios (ca să fim eleganți și să nu îi spunem de-a dreptul impotent) și ”vegheați” la buna funcționare a autorităților publice – care se vede cât de bine funcționează.\n\nAți rostit un adevăr pe jumătate și asta pentru că nu doar astăzi statul pe care îl reprezentanți a eșuat lamentabil. O face zi de zi, și vă poate confirma asta orice român cu bun simț, nu membri de partid sau miniștri puși strict pe criterii politice.\n\nCât de protejați ne simțim de către acest stat o putem spune fiecare iar răspunsul este unul dureros și crunt. Numai dacă vorbim de actualul val de COVID, ne dăm seama cât de impotent a fost și este acest stat, cât de lipsit de interes în a apăra sănătatea și integritatea cetățenilor săi!\n\nNu s-au luat măsuri toată vara pentru a testa hoardele de diasporeni care au venit în țară în Luna Diasporei și au adus tulpina Delta până când ea a devenit comunitară, nu s-au luat măsuri pentru a se opri parangheliile, nunțile cu sute de persoane și festivaluri cu zeci de mii de oameni, petrecerile câmpenești cu mii de oameni și altele, iar campania de vaccinare anti-covid a eșuat lamentabil, la fel ca și statul însuși.\n\nNu ați pregătit spitalele și nici școlile pentru acest val deși medicii au avertizat că va fi unul dificil! Rezultatul – mor oameni pe holuri sau la Urgențe în așteptarea unui pat la ATI!\n\nAcum, după un circ de congres în care o parte din miile de delegați aduși aproape cu forța la București pe timp de pandemie au avut curajul să vă înfrunte și să huiduiască, dvs. și toți reprezentanții acestui stat impotent aveți revelații că situația se agravează zi de zi, dar, cum ar spune cineva – GHINION, mare lucru nu se face de la vârf nici măcar în al XII-lea ceas iar caricatura de premier din fruntea Guvernului Meu are tupeul să amenințe angajați din DSP-uri și directori de spitale să își facă urgent treaba și să asigure paturi pentru bolnavii de COVID care vin în hoarde la spital după Luna Diasporei.\n\nCa și cum oamenii ăștia ar avea paturi și aparatură la ei acasă, secții întregi de spital, ca și cum ar avea la dispoziție medici și asistente și i-ar scoate rând pe rând, când ar avea ei chef sau după ce îi amenințați!\n\nBașca, mai eliminăm și pragul la care se pot închide școlile, ca să le transformăm pe toate în focare de COVID în condițiile în care sunt înghesuiți câte 35 de elevi și preșcolari în spații mici, în condițiile în care nu se testează în școli și nici măcar măști de protecție nu ați binevoit să dați! Și uite așa se umplu secțiile de Pediatrie de copii infectați iar unii dintre ei mai și mor!\n\nAcum, întreb și eu ca omul, ca cetățeanul simplu al acestei țări, cu se ocupă totuși Guvernul, președintele, miniștrii, barosanii de pe scaune grele, reprezentanții acestui stat, în condițiile în care eu, cetățenul, trebuie doar să plătesc taxe și impozite și dacă am norocul să prind un pat în spital, la nevoie, pot să ard de viu după ce zile întregi ai mei au adus medicamente și altele…pentru că nu se găsesc medicamente și materiale sanitare prin spitale ?! Repet – DACĂ am șansa să prind un pat liber în vreun spital!\n\nMă întreb de ce vă plătim pe toți din buzunarele noastre cu bani serioși?! Ca să aveți revelații despre eșecurile acestui stat, așa…ca privitori de pe margine, din turnul de fildeș, ca arbitri de tușă, ca și cum nici nu ați fi implicați, ca și cum nu ați avea nici o vină și nici o răspundere?!\n\nMă întreb de ce sunteți tolerați la nesfârșit de un popor întreg?!",
        "label": "Bucovina"
    },
    {
        "title": "Lună bogată în manifestări cultural-artistice",
        "text": "O serie de evenimente culturale în derulare la Casa de Cultură „Platon Pardău” din municipiul Vatra Dornei acoperă toată luna noiembrie, manifestările debutând în prima zi a lunii în curs. După cele care deja au avut loc, pe 14 noiembrie, cu începere de la ora 16:00, la Salonul Alb al instituţiei, va avea loc vernisajul expoziţiei de pictură „Nostalgie” de David Croitor, apoi, a doua zi, cu începere de la ora 17:00, în organizarea Liceului Tehnologic „Vasile Deac”, la Salonul Alb, se va desfăşura Balul bobocilor. Pe 16 noiembrie, cu începere de la ora 19:00, va avea loc spectacolul de teatru „Scandal în culise”, în regia lui Alin Brancu. Pe scenă vor evolua actorii Teatrului „Rotari” Bucureşti (preţ bilet: 60 lei)\n\nPe 21 noiembrie, orele 12:00 şi 18:00, este programată proiecţia de gală a filmului „Moromeţii 3” (regia Stere Gulea), preţ bilet: 25 lei.\n\nDe Ziua Bucovinei (28 noiembrie), cu începere de la ora 14:00, va avea loc simpozionul istoric-literar „Unirea Bucovinei cu Regatul României” (Salonul Alb), iar a doua zi, 29 noiembrie, în organizarea Liceului Teoretic „Ion Luca” din oraşul-staţiune, se va desfăşura Balul bobocilor.",
        "label": "Bucovina"
    },
    {
        "title": "CJ Suceava finanțează cu 10 milioane de euro construirea unui spital oncologic la Suceava",
        "text": "CJ Suceava finanțează cu 10 milioane de euro construirea unui spital oncologic la Suceava.\n\nAnunțul a fost făcut de președintele CJ Suceava, Gheorghe Flutur, în cadrul ședintei de consiliu județean de miercuri.\n\n„Este un proiect mare, de 48 de milioane de lei pentru care a fost semnat contractul de execuţie. Proiectul include 83 de paturi, un pavilion între actualul pavilion şi bisericuţa din curtea spitalului vechi.\n\nEste mare nevoie în această zonă de oncologie. Acolo avem ambulatoriu propriu, avem spaţii de consultaţii, spaţii pentru cazare pentru aparţinători şi partea de paliative la oncologie, care este, din păcate, atât de necesară. Este o investiţie foarte utilă”, a explicat Gheorghe Flutur.\n\nAcesta a adăugat că în anul 2023 Spitalul Județean Suceava va beneficia de sume importante de bani din bugetul CJ Suceava.\n\nCele mai mari sume vor fi alocate pentru modernizarea, transformarea și extinderea Secției de Oncologie.",
        "label": "Bucovina"
    },
    {
        "title": "Decorează-ți apartamentul de la bloc cu un șemineu electric fermecător și ieftin",
        "text": "În ultima vreme, tot mai mulți clienți care locuiesc la bloc, descoperă beneficiile și potențialul de amenajare pe care le pot oferi un dispozitiv electric inedit – un obiect decorativ în sine, ce reușește să reproducă stilistic, atmosfera creată de un șemineu sau magica soba pe lemne tradițională. Datorită versatilității sale, șemineul electric se poate monta în orice spațiu locuibil. Fie că este vorba despre o cameră de apartament la bloc sau un living generos într-o casă de vacanță, vei avea parte de momentele spectaculoase și la nevoie, de acel plus de confort termic.\n\nPrietenii noștri de la PEFOC ne vor explica tot ceea ce trebuie să știm despre avantajele și beneficiile montării unui șemineu electric premium, în locuințele noastre, indiferent dacă locuim la casă sau la bloc.\n\nDacă te sperie responsabilitatea unui șemineu clasic pe lemne, îngrijirea atentă și curățatul zilnic sau pur și simplu îți dorești o soluție simplă și convenabilă care să se potrivească proiectului tău, șemineul electric este alternativa pe bani puțini pentru replicarea fidelă a atmosferei generate de șemineul clasic. Tot ce ai nevoie este o priză în apropierea locului unde vrei să îl montezi, deoarece este prevăzut cu o aerotermă electrică specială. Nu necesită horn pentru eliminarea fumului sau pentru ventilație și nici prea mult spațiu, având în vedere dimensiunile reduse.\n\nÎn funcție de nevoile tale și argumentele pentru care te-ai hotărât să-ți achiziționezi un șemineu de acest fel, trebuie să iei în considerare, că pe lângă aspectul vizual, există și o latură funcțională. Un semineu electric de perete poate asigura și plusul de confort termic de care aveți atâta nevoie. Pentru că există modele care se montează direct în perete sau care se pot încorpora în mobilier, trebuie să ții cont și de dimensiuni, forme și destinația viitoare de montaj, în cadrul locuinței tale. Grație materialelor specializate folosite în construcția șemineului electric, acesta nu se va supraîncălzi, aspect care îți va proteja mobila, dar îi va ține și pe cei mici sau animalele de companie, departe de accidente.\n\nLa capitolul confort și funcționalitate, aeroterma este cea responsabilă cu oferirea plusului de căldură necesar pentru încălzirea camerei în care a fost instalat șemineul electric. Și pentru că dimensiunile camerei sunt un aspect important, există șeminee pentru camere mici, medii sau mari. Fiecare șemineu este dotat cu un termostat, grație căruia vei avea posibilitatea setării temperaturii pe care ți-o dorești, dozându-se astfel consumul de energie pentru un randament ideal, la costuri reduse. Iar dacă vrei și mai multă comoditate, poți opta pentru un model prevăzut cu telecomandă, astfel vei putea acționa șemineul din confortul propriei tale canapele.\n\nÎnsă, cel mai important aspect atunci când alegi un șemineu electric este redarea cât mai fidelă a ambianței și focului pe care le oferă un șemineu pe lemne veritabil. Pentru a te bucura pe deplin de acest efect vizual, un șemineu electric bun, îți va oferi o senzație autentică a lemnelor ce ard în interiorul focarului. Jocul de lumini și sunetul generat de trosnetul lemnelor pe foc, trebuie să pară vivid și uniform, fără întreruperi defectuoase sau imagini în contratimp.\n\nPe lângă șemineele electrice sau focarele cu design minimalist, din oferta meșterilor sibieni în seminee Suceava, poți alege și o gamă variată de sobe rustice sau moderne, șeminee decorative și multe alte dispozitive termice pentru încălzire și decor. Echipa PEFOC îți stă la dispoziție prin specialiștii săi, cu idei, consultanță gratuită și servicii profesionale de montaj, astfel încât să primești cele mai bune sfaturi în alegerea soluției perfecte pentru nevoile tale de încălzire și amenajare.\n\nÎn plus, fiecare comandă de șemineu plasată în magazinul online www.pefoc.ro, beneficiază de transport și livrare rapidă, în maximum 48 de ore de la confirmarea comenzii!",
        "label": "Bucovina"
    },
    {
        "title": "„Cuvânt despre străbuni sau Recuperarea memoriei”",
        "text": "O felicit pe dna Maria Ciornei pentru tenacitatea de a se dedica „recuperării memoriei” vizând străbunii noştri şi de a ne lăsa fructul cercetărilor sale prin cartea care s-a lansat, în data de 5 noiembrie, la Colegiul Naţional „Petru Rareş” din Suceava.\n\nAceasta are un titlu sugestiv şi este o încununare a pasiunii, curiozităţii, patriotismului autoarei dar şi a talentului său de scriitor. Este o „carte scrisă cu sufletul şi cu inima în semn de respect”, cum bine a precizat autoarea în dedicaţia cărţii care mi-a fost oferită.\n\nArgumentul volumului a fost foarte bine ales. Miron Costin are un urmaş demn, pe colega şi prietena noastră, Maria Ciornei. Cronicarul specifica: „mă apuc de această trudă, să scot lumii, la vedere, felul neamului, din ce izvor şi seminţie sunt locuitorii lui”.\n\nMaria Ciornei, la rându-i, cu tenacitate şi pricepere, demonstrează pas cu pas şi argumentează motivat originea limbii şi a poporului român. Accentuează că limba română este o sursă de cunoaştere a istoriei neamului nostru, că Mioriţa este „o expresie a înaltei spiritualităţi a daco-românilor, a vechimii şi a continuităţii lor în timp”.\n\nAutoarea cărţii propune un demers prin care lasă să se exprime dovezile, fără a amesteca cercetarea ştiinţifică cu interese care au dus la piste false. Ca urmare, nu întâmplător, latina clasică, literară, creată artificial, este de mult timp o limbă moartă; în schimb, latina vulgata, lingva prisca sau limba bătrână este izvorul potrivit pentru cercetare. Celor care consideră că limba română îşi are sorgintea în limba latină literară Maria Ciornei le atrage atenţia că aduc un „afront poporului român”.\n\nÎntreaga carte este o pledoarie şi o demonstraţie bine articulată, susţinută de cercetări consacrate, interpretate magistral de dna Ciornei, în favoarea limbii române care a avut un „strămoş comun cu cea a italienei şi acesta nu poate fi decât latina vulgata”.\n\nCu mare mândrie, se menţionează descoperirea lui Nicolae Vlassa din 1961, referitoare la Tăbliţele de la Tărtăria, jud. Alba, care conţin incizate o scriere pictografică „ce, cu cel puţin 2000 de ani mai devreme decât sumerienii, era cunoscută de băştinaşii acestor locuri care au ajuns apoi din Carpaţi spre Sumer”. În concluzie, „regiunea Carpato-Dunăreană este centrul originar de iradiere a civilizaţiei vechii Europe”.\n\nCu alte cuvinte, limba dacilor este cea a înaintaşilor lor pelasgi din care făceau parte latinii. Limba pelasgă este aceeaşi cu daca veche, latina vorbită sau vulgata sau lingva prisca. Este limba vorbită de Socrate, Platon, de cei care au urmat Universităţile Zalmoxiene.\n\nHerodot spunea că „înşişi grecii îi considerau pe pelasgi, înaintaşii dacilor, „dioi”, adică de origine divină precum zeii.\n\nAcolo unde dovezile arheologice sunt puţine, greu de interpretat, miturile sunt o sursă inepuizabilă. Réné Guenon le consideră „cele mai durabile creaţii în timp, ale căror învelişuri ascund miezul adevărului pierdut şi neînţeles de mase, dat tocmai prin aceasta având asigurată fiinţarea” (p. 31-32).\n\nMai târziu, în istorie, daco-geţii, creştini „avant la lettre”, au fost subiect abordat de personalităţile vremii. S-a consemnat că aceştia, din ramura pelasgilor, primeau din partea împăraţilor Romei un tribut pentru a nu le „călca hotarele”.\n\nCapitole aparte se referă la Kogaionul, muntele sfânt al geto-dacilor, care este, după cercetarea autoarei, muntele Godeanu şi la Belogine, legile daco-geţilor, mărturie a valahilor în istorie. Bazându-se pe studii lingvistice argumentate, dna Ciornei ajunge la Basarabii care deveniseră întemeietorii Ţării Româneşti, demonstrând astfel continuitatea existenţei dacilor (pelasgi) hiperboreeni.\n\nContinuitatea se remarcă şi în Mitul Bajinilor (p. 87). Practici actuale, cum ar fi Moşii de iarnă/toamnă, Paştele blajinilor sau Paştele mic, sunt tradiţii ancestrale moştenite. Colindele, vechi creaţii, venite din adâncul istoriei, sunt şi ele moşteniri ale pelasgilor hiperboreeni ce îl slăveau pe Regele cel Mare al Lumii. Cuvântul Ler, invocat în refren, se referă la Dumnezeu-Zalmoxis, la preotul care păstoreşte turma.\n\nCapitolul Etruscii (p. 140-161) demonstrază, citând nume sonore ale vremii, că urme ale lor sunt în toponimele: ara Bârsei, satul Bârsana (Maramureş), Bârseşti, Bârsăneşti (Dolj) sau antroponimul Tusciuc (Bucovina) care a dat formele Dusciuc, Duciuc, Duceac(g), Ducec.\n\nUrmătoarele capitole ale cărţii demonstrează că Bascii sunt „pelasgi originari din Carpaţi” (p.162-185), că limba română este „sursă de cunoaştere a istoriei poporului român” (p. 186-198), că balada Mioriţa este „expresia înaltei spiritualităţi a daco-românilor, a vechimii şi a continuităţii lor în timp” (p. 199-220) şi că anul 2006, anul Decebal, la 1900 de ani distanţă este „cea mai mare tragedie a poporului daco-român”.\n\nÎn concluzie, cartea Mariei Ciornei merită citită, avută în biblioteca personală pentru că reuşeşte să „recupereze memoria” pierdută.\n\nFelicitări, Maria, şi îţi mulţumim pentru munca ta tenace. Ai recunoştinţa noastră.",
        "label": "Bucovina"
    },
    {
        "title": "Volovăț. Nu am, moarte, cu tine NIMIC sau... ursuleți de pluș de la bunica micuților înmormântați, pentru ca ei să se poată juca în Rai VIDEO",
        "text": "O mare de durere și de lacrimi, joi, la Volovăț, când cei patru membri ai familiei Lăzărescu, morți în tragedia rutieră de la Cumpărătura, au fost conduși pe ultimul drum de toată comunitatea.\n\nSute de oameni au venit la slujba de înmormântare, cu flori și coroane, pentru a duce un ultim omagiu celor patru. Nu au lipsit cadre didactice de la școala la care învățau cei doi copii, de 8 și 10 ani, dar au venit și oameni din satele învecinate – tuburați cu toții de tragedia de la Cumpărătura.\n\nLa Volovăț ziua de joi a fost decretată zi de doliu și steagurile de pe instituțiile publice au fost coborâte în bernă.\n\nO comunitate în stare de șoc după cele întâmplate, oameni în toată firea care au plâns ca niște copii după o familie al cărui destin s-a frânt brusc, într-o clipă, în timp ce se întorcea din concediu, de la mare.\n\nȘi totuși…nu lacrimile acestea mi s-au părut cele mai tulburătoare acolo, nu durerea seacă și încremenită, aproape resemnată, a părinților și bunicilor care își conduceau copiii și nepoții la groapă, nu cuvântul preoților care doreau să aline și care le spuneau oamenilor că doar în mâna lui Dumnezeu e clipa în care venim pe lumea asta și cea în care plecăm, nu Tatăl Nostru rostit la unison de sute de oameni împietriți în durerea lor, în curtea bisericii!\n\nLa un moment dat, în timp ce lumea era în biserică, în spatele celor patru sicrie, ascultând slujba și rugându-se pentru cei trecuți, un bărbat în negru a scos dintr-o mașină doi ursuleți de pluș.\n\nM-am apropiat și l-am întrebat de unde sunt ursuleții și pentru cine, și mi-a răspuns senin că bunica i-a adus pentru nepoței și vor urma să fie puși pe sicriele celor doi copii, pentru ca nu cumva aceștia să plece fără jucării în Rai.\n\nBunica a spus să aduc ursuleții, să aibă copiii cu ce să se joace în Rai, nu pot pleca fără jucării – a fost explicația bărbatului și vorbele lui m-au lăsat fără nici o replică, fără nici o altă întrebare de reporter ajuns în mijlocul durerii profunde a unor oameni care numai de reporteri și de întrebări nu au chef.\n\nAm tăcut și a tăcut și el și, judecând seninătatea și acceptarea afișată de omul acela, mi-au venit pe moment în minte versurile lui Grigore Vieru, versuri despre moarte, moartea înțeleasă și cântărită în minte cu totul altfel decât obișnuim să o facem noi de obicei:\n\nNu am, moarte, cu tine nimic,\n\n Eu nici măcar nu te urăsc! Dar ce-ai face tu şi cum ai trăi\n\n De-ai avea copii şi ar muri?! Nu am, moarte, cu tine nimic,\n\n Eu nici măcar nu te urăsc! Vei fi mare tu, eu voi fi mic,\n\n Dar numai din propria-mi viaţă trăiesc. Nu frică, nu teamă,\n\n Milă de tine mi-i,",
        "label": "Bucovina"
    },
    {
        "title": "„Copiii au nevoie de modele reale”",
        "text": "Marţi, 8 octombrie 2024, Şcoala Gimnazială „Miron Costin” Suceava a primit vizita a patru mari sportivi ai ţării noaste, participanţi şi medaliaţi în cadrul Jocurilor Olimpice de la Paris 2024, campioni mondiali, campioni europeni – Ioana Mădălina Moroşan, Andrei Cornea, Ionela şi Marius Cozmiuc, în vederea desfăşurării proiectului educaţional „Copiii au nevoie de modele reale”.\n\nVremurile în care trăim, după cum spune Octavian Paler în poezia „Paradoxul vremurilor noastre”, „sunt nişte vremuri în care sunt prea multe vitrine, dar nimic în interior”.\n\nScopul acestei vizite a fost de a-i face cunoscuţi şi recunoscuţi în rândul elevilor noştri pe aceşti mari sportivi, campioni, OAMENI (unul din marii campioni fiind un fost elev al şcolii noastre), de a le împărtăşi din tainele sportului de mare performanţă, de a le arăta că visele pot deveni realitate cu muncă şi perseverenţă, cu determinare şi ambiţie, că sacrificiile făcute nu sunt în zadar. Ne dorim ca ai noştri elevi să întâlnească supereroi reali, modele demne de urmat.\n\nBeneficiarii direcţi, elevii şi profesorii, astfel: clasa I A – prof. înv. primar Şorodoc Augustina-Daniela; I B – prof. înv. primar Giurcă Otilia-Margareta; I C – prof. înv. primar Popescu Diana-Marcela; I G – prof. înv. primar Leonte Maria-Doina; clasa a VI-a C – prof. Ilaş Roxana; clasa a VIII-a A –prof. Agapi Roxana; clasa a VIII-a D – prof. Screpnic Angela, împreună cu echipa din conducerea şcolii, director prof. Dumitru Moraru, director adjunct, prof. Ancuţa-Nadia Gulei director adjunct, prof. înv. primar Anna Ştefură, au avut onoarea de a-i cunoaşte pe aceşti mari campioni, de le adresa întrebări şi de a primi răspunsuri, de a afla mici secrete din spatele acestor mari performanţe.\n\nSuntem convinşi că această activitate a avut un real impact asupra elevilor noştri, mici şi mari, că va modifica, chiar va schimba viziunea unora dintre ei asupra şcolii, asupra activităţilor lor, asupra vieţii în general.",
        "label": "Bucovina"
    },
    {
        "title": "Eroii universului Marvel şi DC se reunesc la Balul Bobocilor USV 2024",
        "text": "„Universul supereroilor îşi dă întâlnire la Suceava!” Aşa a transmis Asociaţia Studenţilor din Universitatea Suceava (ASUS), care, în colaborare cu Universitatea ,,Ştefan cel Mare” din Suceava şi Casa de Cultură a Studenţilor Suceava, anunţă Balul Bobocilor USV 2024. Evenimentul va avea loc marţi, 21 noiembrie, începând cu ora 17:00, la Casa de Cultură a Sindicatelor Suceava.\n\nPotrivit organizatorilor, balul din acest an promite să fie special, reunind eroii din cele două mari universuri de benzi desenate: Marvel şi DC. Aflăm că spectatorii vor avea ocazia să vadă pe scenă personaje legendare precum Iron Man, SpiderMan, Batman sau Wonder Woman, interpretate de cele 10 perechi de boboci, pregătite să impresioneze prin momente inedite de dans, actorie şi prezentare de costume. „Va fi o seară plină de acţiune, umor şi surprize, cu un decor spectaculos inspirat din filmele şi benzile desenate populare”.\n\nBiletele pentru Balul Bobocilor USV 2024 au fost puse în vânzare de săptămâna trecută, preţul unui bilet fiind 50 de lei.\n\n„Balul Bobocilor USV 2024 se anunţă a fi un eveniment de neuitat, aşa că nu rataţi ocazia de a vedea universurile Marvel şi DC într-o confruntare prietenoasă, chiar la Suceava!” au transmis organizatorii. (N.B.)",
        "label": "Bucovina"
    },
    {
        "title": "Ioan Stan aduce acuzații grave la adresa lui Flutur, fără probe, invocând ceea ce spun „gurile rele”",
        "text": "Liderul PSD Suceava, senatorul Ioan Stan, aduce acuzații grave președintelui PNL Suceava – Gheorghe Flutur, pe baza… unor zvonuri, invocând „gurile rele”.\n\n Ioan Stan a remis un comunicat de presă marți, la primă oră, în care îl atacă pe Flutur iar la final senatorul PSD afirmă că liderul PNL, nici mai mult nici mai puțin, ar racola primari din PSD cu promisiuni de investiții dar și cu promisiunea că îi va scăpa de dosare penale. Acuzația făcută de Ioan Stan este gravă pentru că indirect cititorul rămâne cu impresia că penelistul Gheorghe Flutur ar fi dispus să facă trafic de influență pentru ca unele personaje să scape de dosare penale. Acuzația nu este însă însoțită de dovezi sau de mărturiile primarilor respectivi, ci se bazează pe ce spun „gurile rele”. Adică Ioan Stan face declarații și acuzații bazate… pe zvonuri, nu pe probe și documente, AȘA CUM AR FI NORMAL, dorind doar să își atace adversarul politic.\n\n Ca la țară, la bârfa pe prispă între gospodine, politicianul Ioan Stan își încheie comunicatul de presă invocând „gurile rele” și afirmând că „nu iese fum fără foc”. Cu alte cuvinte, nu are dovezi pentru acuzațiile pe care le face, dar sigur ceva ceva este adevărat dacă vorbește gura lumii!\n\n „De altfel, aflându-se în cădere liberă, disperarea sa este evidentă pentru toată lumea, „gurile rele” afirmând că a ajuns să ademenească unii primari promițându-le asfalt, altora că-i scapă de dosare, la alții trimițând diverși intermediari sau chiar chemându-i personal la discuții în vederea schimbării taberei politice. Am spus de la început că asta spun „gurile rele”, dar este lucru știut că nu iese fum fără foc”, declară liderul PSD Suceava. Gura lumii, domnule Ioan Stan, poate spune foarte multe, despre oricine, despre dumneavoastră, despre apropiați sau protejați de-ai dumneavoastră, despre mine, despre cine vreți! Asta nu înseamnă că eu ca reporter, sau dumneavoastră ca politician, avem dreptul să aruncăm în spațiul public informații și acuzații neverificate și neprobate, pentru că înseamnă A CALOMNIA persoana respectivă, și NU ESTE CORECT nici față de adversarul pe care vrem să îl lovim cu orice preț nici față de opinia publică! Și ca să fiu mai explicită, atunci când nu poti dovedi ceva, e bine pur și simplu să taci iar dacă aveți dovezi ar trebui să ieșiți cu ele în spațiul public! Altfel, nu sunt decât vorbe în vânt, vorbe pentru care electoratul, care nu e atât de prost precum cred unii politicieni, s-ar putea să îl taxeze pe vorbitor! Și încă ceva, sucevenii și românii în general, cred că ar fi interesați de proiecte solide care să le îmbunătățească traiul, de soluții economice și sociale pe termen lung, de ajutor și de empatie din partea politicienilor, nu de ce spun…. gurile rele!",
        "label": "Bucovina"
    },
    {
        "title": "Tânărul care a înjunghiat mortal un alt petrecăreț de 18 ani, la un majorat, a fost arestat preventiv VIDEO",
        "text": "Tânărul care a înjunghiat mortal un alt petrecăreț de 18 ani, la un majorat, a fost arestat preventiv. Acesta a fost adus la instanța de judecată, duminică. Puștiul spune că își regretă fapta.\n\nAutorul crimei de la majorat, Valasciuc Alexandru (18 ani), din Solca, a fost arestat preventiv pentru 30 de zile după ce inițial a fost reținut.\n\nEl a înjunghiat mortal un tânăr de aceeași vârstă, din Milișăuți, Claudiu Sebastian Danileț.\n\nIncidentul s-a produs la o petrecere de majorat, într-o pensiune din orașul Siret.\n\nSărbătoritul este un tânăr din Rădăuți, cercetat în trecut pentru trafic de droguri.\n\nPe fondul consumului de alcool și din cauza unor glume proaste, cei doi s-au luat la ceartă.\n\nCearta a degenerat iar băiatul din Solca a luat un cuțit de pe masă și l-a înfipt în pieptul puștiului din Milișăuți.\n\nRănitul a ajuns în stare foarte gravă la spital și nu a putut fi salvat de medici din cauză că avea grave leziuni interne.\n\nAcum, la Milișăuți, familia lui Claudiu se pregătește de înmormântare. Localnicii sunt în stare de șoc după cele întâmplate dar și revoltați pentru că tinerii nu ar fi fost supravegheați de aduți la petrecerea de majorat la care s-a petrecut nenorocirea.\n\nClaudiu era elev la un liceu din Rădăuți iar oamenii din Milișăuți nu au de spus despre el decât cuvinte frumoase.\n\nBăiatul provenea dintr-o familie cu 5 frați ai unor gospodari cunoșcuți în oraș. Tatăl său este crescător de oi și familia se pregătea nu nunta fratelui cel mare al victimei.\n\nRude și cunoscuți cu ochii în lacrimi își găsesc cu greu cuvinte să își exprime durerea și revolta față de cele întâmplate.",
        "label": "Bucovina"
    },
    {
        "title": "Un tânăr de 13 ani a murit, iar unul de 15 ani a fost grav rănit după o coliziune între un moped şi un tractor",
        "text": "Un accident grav s-a produs vineri după-amiază la Bosanci după o coliziune între un moped şi un tractor.\n\nPotrivit plt. Radu Gabriel din cadrul ISU Suceava, un accident rutier între un utilaj agricol (tractor) şi un moped s-a produs pe raza localităţii Bosanci.\n\nPe moped se aflau doi tineri de 13 şi 15 ani. În urma evenimentului rutier, cel de 13 ani a fost găsit în stare de inconştienţă. I s-au aplicat manevrele de resuscitare, fără succes, fiind declarat decesul.\n\nTânărulului de 15 ani, găsit conştient i s-a acordat primul ajutor de către echipajul SMURD B2; apoi a fost transportat la Spitalul Suceava pentru investigaţii medicale suplimentare şi tratament de specialitate.\n\nLa faţa locului au intervenit pompierii militari ai Detaşamentului Suceava cu o autospecială pentru descarcerare şi două ambulanţe SMURD (B2 şi TIM).\n\nAncheta poliţiştilor arată că mopedul pe care se aflau cei doi copii a intrat în depăşirea unui tractor.\n\nAstfel, potrivit datelor din anchetă, vineri după-amiază în jurul orei 17:10, Secţia de Poliţie Rurală Ipoteşti a fost sesizată prin 112 cu privire la faptul că pe raza comunei Bosanci s-a produs un accident rutier cu implicarea unui moped şi a unui tractor agricol.\n\nDin primele verificări efectuate de poliţiştii din cadrul Biroului Rutier – Poliţia Municipiului Suceava s-a stabilit că pe DC 70A, de pe raza comunei Bosanci, un moped pe care se aflau doi minori în vârstă de 15 ani şi respectiv de 13 ani şi 11 luni, ambii din comuna Bosanci, a intrat în depăşirea unui tractor agricol condus de un bărbat de 67 de ani din comuna Bosanci, intrând în coliziune cu acesta.\n\nA rezultat rănirea minorului de 15 ani şi decesul minorului de 13 ani şi 11 luni.\n\nÎn acest caz s-a întocmit dosar penal sub aspectul săvârşirii infracţiunilor de ucidere din culpă şi vătămare corporală din culpă, urmând ca în cadrul cercetărilor să se stabilească cu exactitate care dintre cei doi minori a condus mopedul implicat în accident, precum şi dinamica exacta a producerii evenimentului rutier.\n\nTractoristul a virat la stânga în timp ce era depăşit de mopedul condus de un adolescent\n\nUn copil de 13 ani a murit, vineri după amiaza, într-un accident rutier.\n\nPotrivit anchetei poliţiştilor, vineri, în jurul orelor 17.00, un bărbat de 67 de ani din comuna Bosanci a condus un ansamblu de vehicule format din tractor Volvo şi remorcă neînregistrată, în localitatea Bosanci, pe strada Unirii, din direcţia DN 2 (Cumpărătura) către localitatea Bosanci, iar în zona intersecţiei cu strada Botanist Gheorghe Bujorean, din satul Bosanci, s-a angajat în efectuarea unei manevre de viraj stânga, situaţie pe fondul căreia a intrat în coliziune cu mopedul marca LVA neînregistrat, care era condus de un adolescent de 15 ani din Bosanci, angajat în efectuarea unei manevre de depăşire.\n\nÎn urma accidentului conducătorul mopedului şi un pasager, un copil de 13 ani şi 11 luni, din satul Bosanci au suferit leziuni traumatice.\n\nÎn cazul copilului de 13 ani au fost efectuate manevre de resuscitare la faţa locului însă cu toate acestea a fost declarat decesul.\n\nConducătorul mopedului a fost preluat de un echipaj medical de urgenţă SAJ C2 şi transportat la UPU – Spitalul Clinic Judeţean de Urgenţă „Sf. Ioan cel Nou” Suceava, unde, în urma evaluării medicale a fost diagnosticat cu fractură 1/3 distală tibie, fractură 1/3 distală peroneu cu minima deplasare.",
        "label": "Bucovina"
    },
    {
        "title": "Gheorghe Șoldan, alături de Ciolacu și Grindeanu, la inaugurarea primilor kilometri din Autostrada Moldovei FOTO",
        "text": "Președintele Consiliului Județean Suceava, Gheorghe Șoldan, s-a aflat miercuri alături de Ciolacu și Grindeanu, la inaugurarea primilor kilometri din Autostrada Moldovei.\n\nAcesta a declarat că Autostrada Moldovei devine o realitate și că până la finele anului vor fi deschiși circulației alți 130 de kilometri din această autostradă, atât de necesară zonei.\n\nGheorghe Șoldan a spus că a purtat și miercuri dicuții cu premierul Marcel Ciolacu și cu ministrul Transporturilor – Sorin Grindeanu, pentru ca A 7 să ajungă la Suceava cât mai repede.\n\nAcesta este optimist și dă asigurări că o guvernare PSD și Marcel Ciolacu în funcția de președinte vor fi un beneficiu pentru judeiul Suceava iar în următorii patru ani toate marile proiecte de infrastructură pe care și le-a propus pentru județ ar deveni realitate.\n\n„După ani de promisiuni și hărți colorate cu carioca, iată că, sub guvernarea PSD, A7 devine realitate.\n\nȘi nu ne oprim aici: până la sfârșitul acestui an vor fi deschiși circulației alți 130 de kilometri din A7.\n\n Vorbim de trei loturi între Buzău și Focșani și două între Ploiești și Buzău.\n\nÎn total, 130 de kilometri gata de circulație pe Autostrada Moldovei până la finele lui 2024!\n\nAm vorbit și astăzi cu Marcel Ciolacu și Sorin Grindeanu despre faptul că ne dorim ca A7 să ajungă cât mai repede la Suceava și mi-au reconfirmat sprijinul lor pentru județul nostru.\n\nCu o guvernare PSD și cu Marcel Ciolacu președinte sunt ferm convins că vom realiza în următorii patru ani toate marile proiecte de infrastructură pe care ni le-am propus pentru județul nostru.\n\nAutostradă, centuri ocolitoare și un aeroport modern (fără containere și zboruri să le numeri pe degete).\n\nDeja avem ofertanții pentru primul lot al tronsonului Pașcani – Suceava (33 de kilometri), iar licitația pentru cel de-al doilea lot (29 de kilometri) este de asemenea lansată.\n\nÎmi doresc să se finalizeze cât mai curând aceste proceduri, pentru a ne apuca de treabă și a aduce, în sfârșit, autostrada și la Suceava.\n\nÎn ciuda multor minciuni și încercări de manipulare aruncate în spațiul public de către adversarii politici, PSD demonstrează prin fapte, nu vorbe și desene pe hărți”, a transmis Gheorghe Șoldan, președintele CJ Suceava.",
        "label": "Bucovina"
    },
    {
        "title": "Gheorghe Flutur anunță că încă 19 localități din județ vor fi racordate la rețeaua de gaze naturale",
        "text": "Gheorghe Flutur anunță că încă 19 localități din județ vor fi racordate la rețeaua de gaze naturale.\n\nPreședintele Consiliului Județean Suceava a semnat certificatele de urbanism pentru construirea a două rețele inteligente de distribuție a gazelor naturale, rețele care vor deservi 19 localități din județ.\n\nProiectul Asociației de Dezvoltare Intercomunitară (ADI) Rădășeni – Cornu Luncii acoperă localitățile Rădășeni, Lămășeni, Pocoleni, Sasca Mică, Sasca Nouă, Cornu Luncii, Dumbrava, Băișești și Brăiești, rețeaua având o lungime totală de 110,14 km și un număr de 3170 de branșamente, din care 3136 de consumatori casnici și 34 de clădiri publice.\n\nProiectul Asociației de Dezvoltare Intercomunitară (ADI) Fântâna Mare – Boroaia – Bogdănești acoperă localitățile Fântâna Mare, Cotu Băii, Spătărești, Praxia, Bogdănești, Boroaia, Giulești, Bărăști, Moișa și Săcuța. Lungimea totală este de 123,21 km, cu un număr de 4068 de branșamente, din care 4027 de consumatori casnici și 41 de clădiri publice.\n\n„Reamintesc că anul acesta a fost un an de vârf în județul Suceava în ceea ce privește proiectele pentru comunitățile locale. Numai prin programul „Anghel Saligny” primăriile din județul Suceava au primit proiecte în valoare de peste 600 milioane euro, din care 330 milioane de euro drumuri, apă, canal și 270 milioane de euro pentru gaz metan. În proiectele pentru gaz metan sunt prinse 37 de primarii și mai urmează să fie atribuite în perioada următoare proiecte pentru încă 10-15 primării. Este pentru prima dată când s-a găsit finanțare pentru aducțiunea de gaz metan până la poarta cetățeanului”, a spus Gheorghe Flutur.",
        "label": "Bucovina"
    },
    {
        "title": "Ştafeta Veteranilor a ajuns în inima Bucovinei",
        "text": "Ştafeta Veteranilor a ajuns la sfârşitul săptămânii trecute în Suceava, după ce a străbătut sute de kilometri, apropiindu-se de destinaţia finală.\n\nCa în fiecare an, timp de trei zile, voluntari militari, civili şi jandarmi suceveni, vor parcurge peste 200 km prin peisajul de toamnă al Bucovinei, aducând un omagiu eroilor care s-au sacrificat pentru România.\n\nReamintim, competiţia „Ştafeta Veteranilor” este organizată de voluntarii Invictus, având scopul de a promova valorile istorice ale poporului român şi de a cinsti memoria eroilor. Alături de jandarmii suceveni, voluntarii parcurg traseul atât în alergare, cât şi pe bicicletă, oprindu-se la monumentele ridicate în cinstea celor care şi-au dat viaţa pentru ţară. Drapelul Naţional este arborat la fiecare oprire, în semn de respect şi recunoştinţă.\n\nUlterior, ştafeta a pornit din Suceava către Bistriţa, cu planul de a aduce un omagiu eroilor şi de a inspira comunitatea să se alăture acestui demers.\n\n„Vă invităm să ne fiţi alături, pentru că doar împreună vom reuşi să fim #Invictus!” au transmis organizatorii. (N.B.)",
        "label": "Bucovina"
    },
    {
        "title": "Peste 63 de milioane de lei ajung în județul Suceava prin Programul \"Anghel Saligny\" pentru reabilitare drumuri",
        "text": "Peste 63 de milioane de lei ajung în județul Suceava prin Programul „Anghel Saligny” pentru reabilitare drumuri. Anunțul a fost făcut joi de președintele Consiliului Județean Suceava – Gheorghe Flutur.\n\nAcesta a anunțat că Ministrul dezvoltării, lucrărilor publice și administrației, Cseke Attila, a semnat 25 de noi contracte de finanțare prin Programul Național de Investiții ”Anghel Saligny”, în valoare totală de 234.368.692 lei din care 4 contracte în valoare de 63,3 milioane lei investiții pentru modernizare de drumuri în județul Suceava.\n\nEste vorba de modernizarea Drumului Județean DJ 176, km 42+700 – 48+697, Brodina – Brodina de Jos, în valoare de 24.104.878 lei, reabilitarea Drumului Județean DJ208E, Dolheşti – Manolea – Forăşti – Oniceni, km 0+000 – 15+753, în valoare de 26.126.237 lei, modernizarea Drumului Județean DJ209M, km 8+640 – 10+000 în localitatea Rotopănești, comuna Horodniceni, în valoare de 5.473.100 lei și asfaltarea Drumului Județean DJ178B, Satu Mare – Grănicești, km 6+620 – 9+800, în valoare de 7.659.586 lei.\n\n” Sunt investiţii deosebit de importante pentru județul Suceava, aceste drumuri contribuind la dezvoltarea economico – socială a mai multor zone din județ, îmbunătăţirea infrastructurii în domeniul turismului sau asigurând conexiuni către infrastructura rutieră de mare viteză, Autostrada A7″, a explicat președintele CJ Suceava.",
        "label": "Bucovina"
    },
    {
        "title": "Moped spulberat de un tractor, la Bosanci, grav accident FOTO",
        "text": "Moped spulberat de un tractor, la Bosanci, grav accident. Pe moped se aflau două persoaen iar una dintre ele este în stare de inconștiență.\n\nIntervin pompierii militari ai Detașamentului Suceava cu o autospecială pentru descarcerare și două ambulanțe SMURD (B2 și TIM).\n\nDin nefericire, pentru tânărul în vârstă de 13 ani, medicul de pe ambulanța SMURD TIM (Terapie Intensivă Mobilă) a declarat decesul după manevre de resuscitare eșuate.\n\nConform IPJ Suceava, pe DC 70A, de pe raza comunei Bosanci, un moped pe care se aflau doi minori în vârstă de 15 ani și respectiv de 13 ani și 11 luni, ambii din comuna Bosanci, a intrat în depășirea unui tractor agricol condus de către un bărbat de 67 de ani din comuna Bosanci, intrând în coliziune cu acesta.\n\nÎn urma evenimentului rutier a rezultat rănirea minorului de 15 ani și decesul minorului de 13 ani și 11 luni.\n\nS-a întocmit dosar penal sub aspectul săvârșirii infracțiunilor de ucidere din culpă și vătămare corporală din culpă, urmând ca în cadrul cercetărilor să se stabilească cu exactitate care dintre cei doi minori a condus mopedul implicat în accident, precum și dinamica exacta a producerii evenimentului rutier.",
        "label": "Bucovina"
    },
    {
        "title": "Pensionarii care ocupă încă posturi în Primăria Suceava, invitați de noul primar să se retragă la pensie",
        "text": "Pensionarii care ocupă încă posturi în Primăria Suceava au fost invitați de noul primar, Vasile Râmbu, să se retragă la pensie. Sunt 20 de angajați ai Primăriei Suceava care la acest moment încasează și salariu și pensie.\n\nCel mai probabil, persoanele vizate se vor retrage din primărie începând cu data de 1 noiembrie. O parte din ei ar fi vrut să rămână în activitate însă noul primar le-a comunicat că nu vor mai putea ocupa funcțiile deținute de aceștia de ani buni și i-a invitat să se retragă la pensie sau să se angajeze în mediul privat.\n\nO altă măsură a fost gararea mașinilor de serviciu a Primăriei Suceava în parcarea instituției pentru ca acestea să fie folosite într-adevăr de persoanele care își derulează activitatea în teren.\n\nVasile Râmbu a anunțat că în zilele următoare se vor inventaria și posturile din instituțiile subordonate Primăriei Suceava.",
        "label": "Bucovina"
    },
    {
        "title": "Hărnicuţa",
        "text": "Roata timpului, lege imuabilă, se învârte nepăsătoare grăbind anotimpurile într-o perpetuă îngemănare. Natura, mereu în schimbare, dă alt sens clipelor cu inedita ei ardoare. Tulbură din când în când liniştea cu bucurii neaşteptate, uneori supărându-se îşi schimbă înfăţişarea.\n\nCerul îşi pierde treptat din seninul său şi devine binevoitor cu norii mohorâţi ce se plimbă agale, semănând un oarecare disconfort sufletesc. O stare de aşteptare se amplifică treptat peste larga zare. Pădurile respiră tot mai des a supărare, părăsite de trilurile ce le-au delectat până acum, simţind cum singurătatea le va acoperi cu haina ei tristă. Nopţile au început să se ia la întrecere cu zilele, dimineţile răcoroase par mai agitate, perdele mătăsoase de ceaţă plutesc din loc în loc, apoi se retrag destrămându-se ca o alunecare în gol.\n\nVara, încă naivă, jucăuşă ca o fetişoară, cu părul prins în copci de rouă şi obrajii cu flori de maci, n-a bănuit nimic, păcălită de câteva felii de soare uitate pe patul ei…\n\nSora mai mare, Toamna, cu ochii mari, galbeni, iscoditori, mereu în căutare de culori, deja îşi moaie penelul în ploi, întinzându-şi şevaletul pentru a-şi arăta hărnicia.\n\nFlori rămase prin grădini şi câmpii încearcă să mai reziste şi să mai zăbovească cu albine plutind de pe o corolă pe alta, în competiţie cu somnoroşii bondari osteniţi şi ei de atâta muncă. Frunze plăpânde, multicolore, în dansuri spiralate, sfârşesc în miraculoase covoare sub paşii Toamnei, noua stăpână de rang ales.\n\nSemnul înscăunării noului anotimp este adesea înviorat şi de îndrăgostiţii care îşi înalţă nădejdea, cuprinşi în îmbrăţişări şi sărutări pe vechile sau noile cărări ale dragostei. Unii incurabili visători se amuză ţinând în palme frânturi de vară ţesute printre nervurile frunzelor, gata şi ele de somn.\n\nSub razele încă blânde ale soarelui, hărnicuţa mai are de lucru, grăbită să pună la adăpost din roadele rămase pe afară. Deja a aşezat pe tarabele pieţelor, ce par obosite de greutatea belşugului, arome dăruite din sârguinţa unui timp bogat, numai că munca nu este preţuită la adevărata ei valoare. Cu iscusinţa-i cunoscută, hărnicuţa a pus la treabă şi strugurii împliniţi din arămiul viilor, mustul ademenind cu gustul său straşnic.\n\nŞtie că este iubită, strecurând în vise cu miros de gutui răsfăţate în ferestre, poveşti în care locuiesc dorul şi iubirea. Zburdalnică din fire, s-a prins şi în jocul copiilor, alergând bucuroşi să-i mângâie trena. Se plimbă mândră prin împărăţia aerului, unde lângă timpanul ei mulţi ochi o pândesc să-i înmoaie aripile. Distinsă ca o zână din poveşti, ar vrea să mai audă, în şoaptă măcar, un ciripit de păsărele, un greier acordându-şi lira şi să vadă firicele de iarbă verde ascunse timid lângă al său veşmânt.\n\nÎn sanctuarul tău aduni nebănuite frumuseţi, comori de suflet, dăruite apoi cu generozitate. Eşti neîntrecută şi dai farmec manifestărilor de „Ziua recoltei”, lăudându-ţi-se vrednicia. Cu spiritul tău inventiv înlesneşti şi bazele viitoarei recolte, deschizând cale spre un alt an promiţător şi darnic.\n\nGândul mă îndeamnă şi spre altfel de Toamne… Aleg peisaje într-o imobilitate fugitivă, ierbar al clipelor presate între foi. Unele cu iz patriarhal, cu rânduieli moştenite şi tezaur de şoapte înflorite în sărbători ale cugetului. Altele, dominate chinuitor, mulţi ani la rând, nu doar de lungile perioade ale barabuliadei. Memoria stârneşte mereu imagini noi, care apoi se pierd într-o luminozitate fără contur pe drumurile timpului.\n\nSub vrerea Toamnei, smălţuită cu dibăcie de natură, să înălţăm rugă spre bine şi sănătatea noastră, cu credinţa în puterea divină de a mai vindeca din nedreapta judecată a multor lucruri.\n\nDistanţa dintre clipe pare acum mai subţire pe acest tărâm auriu. Inevitabilul îi va schimba mantia hărnicuţei cu o cămaşă mare, albă, pregătită de sora ei în aşteptare…\n\nAcum, cu tine hărnicuţă stropită cu roade şi culori meşteşugite încântând privirile, inima mă îndeamnă să te rog: Rămâi a sufletului nostru Doamnă!",
        "label": "Bucovina"
    },
    {
        "title": "Sumă istorică, de peste 134 de milioane lei, pentru repararea străzilor din Suceava, în acest an",
        "text": "Sumă istorică, de peste 134 de milioane lei, pentru repararea străzilor din municipiul Suceava, în acest an.\n\nPrimarul Sucevei, Ion Lungu a anunțat în cadrul conferinței de presă de miercuri că, pentru 2023, sunt alocate 134,360 de milioane de lei pentru modernizarea străzilor din oraș.\n\nEdilul a precizat că se va face o nouă licitație pentru asfaltarea de străzi.\n\nPrintre lucrările de investiții se numărăr: ruta alternativă Suceava-Botoșani – etapa a treia care include și viaductul de un kilometru peste calea ferată din zona Termica, investiție care beneficiază de fonduri prin PNI ”Anghel Saligny” dar și de cofinanțarea Primăriei Suceava și ruta de acces în cartierul Europa.\n\nIon Lungu a menționat că se are în vedere și modernizarea străzilor: Lev Tolstoi, Crângului, Vasile Luchian, Emil Cioran, Vasile Lupu, Dobrilă Eugen, Eternității, Plevnei și Brădetului, sensul giratoriu de la intersecția străzii Calea Unirii cu străzile Traian Vuia și Apeductului, sensul giratoriu de la intersecția bulevardului 1 Mai cu Calea Obcinilor.",
        "label": "Bucovina"
    },
    {
        "title": "Schimb de experienţă internaţional",
        "text": "În perioada 7-9 noiembrie, o delegaţie formată din 8 profesoare şi 8 elevi de la Cernăuţi a poposit la Colegiul Naţional „Mihai Eminescu” Suceava, într-un schimb de experienţă.\n\nÎntre colegiul sucevean, Colegiul Pedagogic din cadrul Universităţii Naţionale „Iurii Fedkovici” Cernăuţi şi Filiala Suceava a Uniunii Ucrainenilor din România (UUR) a fost semnat un acord de parteneriat în decembrie 2022. În baza acestui acord se desfăşoară activităţile cuprinse în Proiectul educaţional internaţional „Elevi acum – profesori în devenire”, iniţiat în anul 2015, reînnoit periodic. Acest proiect are ca scop colaborarea între parteneri şi se adresează elevilor din clasele IX-XII (profil învăţător-educatoare şi educator-puericultor) şi cuprinde două secţiuni: schimburi de experienţă şi cercetare psihopedagogică. Proiectul implică şi dezvoltarea competenţelor de exprimare psihopedagogică şi a conduitelor didactice performante ale elevilor de liceu, în vederea creşterii eficienţei calităţii procesului instructiv-educativ.\n\nPe parcursul şederii sale, delegaţia din Ucraina a asistat la ateliere de lucru cu lecţii demonstrative, în cadrul cărora elevii practicanţi ai Colegiului Naţional „Mihai Eminescu” au arătat seriozitate, implicare, pricepere şi vocaţie pentru profesia de dascăl, sub stricta supraveghere a profesorilor metodişti Mera Simona, Hîrceag Ionuţ, Rotariu Maria, Popescu Mariana, Tronciu Anca, Luminiţa Ştefănel şi a îndrumătorului de practică pedagogică prof. Anuţei Gabriela. Educatoarele Grămadă Veronica, Andronic Alexandra, Rusu Luminiţa şi Ştefan Florina au sprijinit activităţile desfăşurate la grupele de grădiniţă demonstrând importanţa jocului didactic în dezvoltarea copilului preşcolar.\n\nProfesori ai colegiului au susţinut lecţii demonstrative la diverse discipline: limba spaniolă – prof. dr. Silvia-Corina Nuţu, limba engleza – prof. Timoficiuc Ana-Maria şi prof. Oltean Loredana, limba franceză – prof. Şerban Mihaela, matematică – prof. Hopulele Marcela, geografia – prof. Năsulea Florentina, educaţie fizică – prof. Moldovan Ionuţ, consiliere psihologică – prof. Berinceanu Alexandra.\n\nÎn holul principal al şcolii a fost amenajată o expoziţie cu desene realizate de elevii noştri sub îndrumarea prof. Mera Simona, cu tema „Cer senin pentru copiii lumi”. Oaspeţii au fost întâmpinaţi, aşa cum spune tradiţia bucovineană – cu pâine şi sare, arătând ospitalitatea şi bucuria de a-i avea alături. Corul colegiului, îndrumat de prof. Hîrceag Ionuţ, a prezentat un program artistic de bun-venit.\n\nLa sediul Uniunii Ucrainenilor din România, Filiala Suceava, a avut loc o sesiune de comunicări ştiinţifice intitulată „Practici educaţionale aplicate cu succes”, desfăşurată pe două secţiuni: „Factori importanţi ce contribuie la obţinerea excelenţei în educaţie” şi „Exemple de bune practici pedagogice”. Gazda evenimentului, insp. Ilie Sauciuc, preşedintele Filialei UUR Suceava, a menţionat că organizaţia pe care o reprezintă va sprijini întotdeauna astfel de iniţiative.\n\nÎn a treia zi a fost organizată, cu sprijinul UUR, o excursie, cu tema „Comori de spiritualitate şi istorie în zona Moldovei”, prilej cu care participanţii, cei mai mulţi fiind pentru prima dată în capitala Moldovei, au putut să se bucure de o plimbare la pas prin Parcul Copou cu o oprire contemplativă la Teiul lui Eminescu. Catedrala Mitropolitana „Sfânta Cuvioasă Parascheva” din Iaşi i-a impresionat cu măreţia sa, aducând momente de linişte şi echilibru lăuntric. Palatul Culturii, edificiul emblemă pentru „Oraşul celor 7 coline”, reflexia frumoasă a istoriei ieşene a oferit vizitatorilor prilejul de a face o călătorie în timp.\n\nSchimbul de experienţă a fost coordonat de prof. dr. Silvia-Corina Nuţu, directorul colegiului, prof. Martineac Mihaela-Delia şi prof. Ana-maria Popescu, consilier educativ.\n\nProiectele de parteneriat internaţional între colegii pedagogice aduc multiple beneficii, mai ales atunci când sunt orientate spre dezvoltarea competenţelor psihopedagogice şi a abilităţilor didactice ale elevilor de liceu. Aceste parteneriate sunt esenţiale pentru îmbunătăţirea calităţii procesului educaţional, iar beneficiile lor sunt pe termen lung.",
        "label": "Bucovina"
    },
    {
        "title": "Jandarmeria Suceava susține că la protestul de la Rădăuți s-au folosit gaze lacrimogene din cauza unor persoane recalcitrante VIDEO",
        "text": "O persoană ar fi avut nevoie de îngrijiri medicale în urma incidentelor de la Rădăuți, de sâmbătă seară.\n\n„În jurul orei 19:05, un protestatar s-a urcat pe o mașină şi, la solicitarea forţelor de ordine, a refuzat să coboare. Doi jandarmi au intervenit și l-au dat jos de pe maşină, iar pe timpul acţiunii, câţiva protestatari s-au grupat în jurul celor doi jandarmi. Pentru a permite celor doi jandarmi să revină în dispozitiv, echipa trimisă în sprijin a fost nevoită să folosească spray-ul iritant lacrimogen.\n\nPe timpul acestei acţiuni, un protestatar a aruncat o petardă către forţele de ordine, o persoană participantă la protest fiind rănită. Aceasta a fost preluată de un echipaj S.A.J., care i-a acordat îngrijiri medicale, fiind în afara oricărui pericol.\n\nCei doi bărbaţi implicaţi în acest incident (cel care a folosit petarda şi cel care s-a urcat pe maşină) au fost identificaţi de forțele de ordine, urmând a se lua măsurile legale”, se arată într-un comunicat al IJJ Suceava.",
        "label": "Bucovina"
    },
    {
        "title": "Dr. Eliot Sorel, MD, fălticenean la origine, a trecut la cele veșnice",
        "text": "> Pentru dăruirea și eforturile sale, Primăria Municipiului Fălticeni i-a conferit titlul de cetățean de onoare în 2002\n\nDr. Eliot Sorel, MD – soț, tată, bunic, prieten, vindecător, profesor, antrenor, mentor, inovator, internaționalist, fotograf – a trecut în liniște pe 13 octombrie 2024, la vârsta de 84 de ani. Este omagiat de soția sa, Christiane E. Sorel, fiul său, Marc A. Sorel (soția Maura), fiica sa, Marie-Adele Sorel Kress, MD (soțul Jeremy), și cei șase nepoți minunați, Benjamin, Davina, Elias, Olympia, Theodore și Zeke.\n\nAmerican din prima generație, Dr. Sorel a trăit visul american. Născut în satul Fălticeni, România, în octombrie 1940, în 1958 libertatea sa de sub regimul comunist a fost dobândită de un unchi din New York, Marcel Halpern, prin intermediul unui intermediar din Londra. Dr. Sorel a plecat la Paris, unde a locuit cu familia și a studiat medicina, fiind inițial apatrid (regimul român îi luase cetățenia ca o condiție pentru a-i permite emigrarea). În 1961, la invitația aceluiași unchi, Dr. Sorel a emigrat în Statele Unite, alegând să vină cu vaporul, devenind un mândru cetățean naturalizat. Urmându-și drumul prin școală, Dr. Sorel a studiat la NYU, SUNY-Binghamton, Johns Hopkins School of Advanced International Studies și Yale, unde avea să își întâlnească viitoarea soție. După o perioadă de pionierat de doi ani, în care a înființat servicii de sănătate mintală în Insulele Virgine americane, s-a mutat la Washington DC, unde a înființat un cabinet de psihiatrie de succes și a devenit un profesor cu vechime la Universitatea George Washington. Sub guvernarea democratică a României, Dr. Sorel și-a redobândit cetățenia română în cadrul unei ceremonii desfășurate la Ambasada României din Washington DC.\n\nUn lider atent, intenționat și original, Dr. Sorel și-a prețuit profund familia, prietenii, munca, fotbalul, fotografia și o viață a minții trăită prin crearea, rafinarea și schimbul de idei cu alții. De ani de zile, Dr. Sorel își petrecea diminețile de weekend la telefon, ore întregi, cu familia, prietenii și colegii din întreaga lume, în limbile pe care le vorbea (engleză, franceză, română, puțin idiș și ebraică). Și-a făcut timp să antreneze echipa de fotbal a fiului său timp de cinci ani, în aproape 10 sezoane, bucurându-se de discuțiile de după meciuri cu fiul său pe drumul spre casă. Nu a ezitat să schimbe planurile de călătorie de afaceri transcontinentale pentru a ajunge la timp la recitalul de balet al fiicei sale. A refuzat oportunități de avansare profesională care ar fi necesitat mutarea familiei pentru ca copiii săi să poată rămâne aproape de prietenii pe care și-i făcuseră în zona DC. Își făcea frecvent de râs copiii la meciurile de fotbal de pe stadionul RFK, unde îi delecta pe cei de acasă cu strigăte de „pericol!” atunci când adversarii aduceau mingea în ultima treime a terenului. Fie că se oprea să fotografieze florile de pajiște sau momentul în care un fluture se odihnește pe o floare de măr, Dr. Sorel aprecia profund frumusețea naturală. Un independent politic care le amintea cu mândrie celorlalți că a votat pentru cel mai bun candidat, indiferent de partid, Dr. Sorel ar fi abordat cu pasiune orice subiect, în orice moment, cu oricine. În mod regulat și cu sinceritate, îl întreba pe șoferul de taxi din țara pe care o vizita ce părere are despre politica locală și raporta familiei sale ce a aflat. Credea profund în puterea democrației și în capacitatea Statelor Unite de a fi o forță a binelui în lume. O credință pe care a trăit-o prin intermediul serviciului său de sănătate publică din Statele Unite și prin munca sa pentru aprofundarea legăturilor dintre Statele Unite și Europa, NATO și, în special, România. Prin munca sa de culise, a aranjat ca România să fie o țară prezentă la Festivalul Smithsonian Folklife din 1999 de pe Washington Mall, iar în iulie 2024, Academia Română și Universitatea Babeș Boylai au sărbătorit 25 de ani de la acest unic și magnific moment cultural în Aula Academiei a Ateneului Român.\n\nA revenit frecvent în orașul său natal, Fălticeni, în regiunea Bucovina, pentru a sprijini instituțiile locale (Sala Personalităților Distinse, Muzeul Ion Irimescu) și alma (renumitul Liceu Nicu Gane). A colaborat constant cu autoritățile locale pentru a reuni actori privați, instituționali și neguvernamentali în vederea elaborării unei strategii de dezvoltare multidimensională pentru orașul și regiunea sa natală. A inspirat crearea și a devenit membru în consiliul director al Asociației Culturale Grigore Vasiliu Birlic (alături de Radu Beligan, Ion Lucian, Victor Rebengiuc). Pentru dăruirea și eforturile sale, Primăria Municipiului Fălticeni i-a conferit titlul de cetățean de onoare în 2002.\n\nDr. Sorel a fost un lider inovator în domeniul sănătății globale, expert în performanța sistemelor de sănătate, medic practicant și profesor clinic de sănătate globală, politici și management în domeniul sănătății la Universitatea George Washington, unde a fost, de asemenea, profesor de psihiatrie și științe comportamentale. Dr. Sorel a fost expert în domeniu pentru Organizația Mondială a Sănătății (OMS), Organizația Panamericană a Sănătății (PAHO/OMS), Institutul Național de Sănătate din SUA (NIH Fogarty International Center), Institutul Național de Sănătate Mintală (NIMH), Grupul Băncii Mondiale (WBG), Banca Interamericană de Dezvoltare (IADB) și Organizația pentru Cooperare și Dezvoltare Economică (OCDE). A fost redactor-șef fondator al Global Mental Health and Psychiatry Review și cofondator al Africa Global Mental Health Institute. La Universitatea George Washington, Dr. Sorel a predat sănătatea mintală globală la Școala de sănătate publică a Institutului Milken. A fost un membru activ și respectat al Asociației Americane de Psihiatrie și al Colegiului American de Psihiatrie; președinte al Asociației Mondiale de Psihiatrie Socială; membru activ al Asociației Mondiale de Psihiatrie; președinte al Societății de Psihiatrie din Washington și al Societății Medicale din Districtul Columbia și inventator al modelului TOTAL Health: un model integrat, de colaborare pentru îngrijirea sănătății care combină capacitățile de îngrijire primară, sănătate mintală și sănătate publică.\n\nOnorurile și inițiativele sale au fost diverse și extinse. Printre acestea se numără: Premiul RI Centennial, acordat de Rehabilitation International (RI) în 2023; Premiul Ronald A. Shellow, acordat de Asociația Americană de Psihiatrie în primăvara anului 2021; recunoașterea ca pionier și lider în domeniul sănătății publice, acordată de Milken Institute School of Public Health din cadrul Universității George Washington, onorată în decembrie 2019; Premiul Mental Health Champion, acordat la Conferința Universal Health and Mental Health for All din Malta, U.E., în decembrie 2018; Premiul de Excelență, acordat de Guvernul României la Ambasada României, la Washington în 2018; Doctor Honoris Causa al Universității de Medicină Carol Davila și al Universității Politehnica din București, România, acordat în octombrie 2009, respectiv iunie 2014; Steaua României, Ordinul Comandor, acordat de Președintele României la București în ianuarie 2004; o recomandare din partea Congresului Statelor Unite pentru inițierea și prezidarea proiectului Resilience in the Face of Terror: Healing the Trauma of 9/11 în toamna anului 2002. Dr. Sorel a organizat nenumărate paneluri de discuții privind evenimente care integrează perspective culturale și practice. Fie că a aranjat ca o trupă de toboșari din Africa de Vest să cânte la Cosmos Club, fie că a organizat o publicație și o masă rotundă pentru a sărbători Planul Marshall, Dr. Sorel se simțea cel mai bine acasă atunci când făcea conexiuni adesea trecute cu vederea, dar nu mai puțin importante, între oameni și culturi, pentru a debloca noi perspective, relații și impact.\n\nÎn loc de flori sau cadouri, vă rugăm să faceți donații către Hebrew International Aid Society (HIAS), care l-a ajutat pe Dr. Sorel în timpul anilor săi de apatridie la Paris, sau National Alliance for the Mentally Ill (NAMI). Ceremonia funerară pentru Dr. Sorel are loc miercuri, 16 octombrie, 10a et, la Congregation Har Shalom, 11510 Falls Rd, Potomac, MD 20854.",
        "label": "Bucovina"
    },
    {
        "title": "Eveniment literar „tradus” în catrene",
        "text": "Lansare de carte la Jahalia – Râşca, 3 XI 2024, Mihaela Grădinariu şi Ioan Ţicalo În acel colţ de rai vestit Fiica lui pe scenă, un talent rar! Scriitoarei Mihaela Grădinariu, autoarea cărţii „Vindecă-mă, moarte, de viaţă, cu un poem” În toate ce se nasc şi curg.\n\nCrainou.ro nu este responsabil juridic pentru continutul textelor postate cu titlul de comentariu. Responsabilitatea pentru continutul comentariilor revine, in exclusivitate, autorilor. Comentariile nesemnate (sau neinsotite de o adresa de e-mail valida!), comentariile injurioase, calomnioase, ilegale (antisemite, xenofobe, rasiste etc.) sau fara legatura cu subiectul nu vor fi publicate!",
        "label": "Bucovina"
    },
    {
        "title": "Să dăm cu barda-n omul care salvează vieți! Urgentistul Tiberius Brădățan linșat mediatic pe nedrept",
        "text": "Să dăm cu barda-n omul care salvează vieți! Constat în ultimele zile că pe rețelele de socializare și prin presă medicul urgentist Tiberius Brădățan, secretar de stat în cadrul Ministerului Sănătății, este linșat mediatic pe nedrept. Au fost de ajuns două articole în care i s-a pomenit numele într-un anumit context, pentru ca unii să îi ceară demisia și să îl arate cu degetul.\n\nMotivul – medicul Tiberius Brădățan, în calitatea sa de secretar de stat în cadrul MS, nu s-ar fi dat peste cap ca Spitalul Județean Suceava să devină unul clinic (?!). Proiect care nu îi aparține și care în final a fost aprobat de minister. Numai că și de această dată unii se întreabă ironic de ce pe documentul respectiv nu apare numele suceveanului Tiberius Brădățan și al altui secretar de stat. (?! – poate pur și simplu nu intră în atribuțiunile domniei sale).\n\nBașca, se mai întreabă aceeași oameni, formatori de opinie, cine îl ține în funcție pe Tiberius Brădățan la minister și de ce a fost numit de PSD ministru secretar de stat în cadrul MS, ca și cum nu ar fi avut acest drept! Asta după ce se trece în articole o listă mare de persoane care se bat cu pumnul în piept că au făcut demersuri uriașe pe la București ca Spitalul Județean Suceava să fie, în sfârșit, unul clinic!\n\n \n\n OK! Felicitări tuturor și la mai mare, în frunte cu Gheorghe Flutur, numai să nu vorbim despre o formă fără fond! Un spital clinic nu înseamnă doar o denumire pompoasă și un acord din partea Ministerului Sănătății, cum cred că realizați! Adică, hai să nu ne îmbătăm singuri cu apă rece, zic!\n\nAtacul la urgentistul Tiberius Brădățan mi se pare însă de prost gust și nejustificat, ca să mă exprim cât pot de elegant, în condițiile în care în mediul politic și jurnalistic se știe foarte clar că la Ministerul Sănătății regulile sunt făcute strict de ministrul Alexandru Rafila, care și din punct de vedere politic este puternic ancorat în partid și care ia decizii cum dorește și când dorește!\n\nOri,în condițiile acestea, în an preelectoral, să blamezi un secretar de stat pentru că Spitalul Județean Suceava a primit târziu acordul pentru un spital clinic, e …aiurea, nu se justifică!\n\nCu atât mai mult cu cât vorbești despre un reputat medic, care a salvat sute sau poate mii de vieți la UPU Suceava și care nu cred că ar fi trebuit amestecat în oala asta politică de precampanie electorală, pentru că este altceva, nu un om politic – nu ar putea fi din cauza bunului simț pe care îl are!\n\nCei care îl cunosc pe Tiberius Brădățan din vremea când era medic la UPU Suceava și foștii lui pacienți și colegi știu clar despre ce vorbesc acum!\n\n \n\n Tiberius Brădățan merită toată aprecierea și respectul sucevenilor pentru sutele de gărzi în care a efectuat manevre de resuscitare până la epuizare, peste limita prevăzută de protocol, pentru că a mai simțit un puls, pentru că se lupta cu înverșunare pentru viața pacientului care ajungea la limită în garda lui, pentru că după ore de eforturi îi zâmbeau ochii că a putut salva oameni și că pacienții au fost duși stabili în secții după ce au trecut prin mâna lui, cum trebuie respectat ca om și ca medic și pentru tristetea pe care o afișa după o gardă în care pierdea pacienți și îți spunea că a făcut tot ce a fost omenește posibil!\n\nSunt mulți medici buni, demni de respectul sucevenilor, dar Tiberius Brădățan nu este doar un medic bun, ci un medic care suferea pentru pacienții săi, care se implica și care își făcea meseria cu pasiune!\n\nȘi încă ceva… Tiberius Brădățan poate să nu mai fie de mâine secretar de stat, poate să nu mai aibă nici o funcție și să nu fie membru al vreunui partid, însă NIMENI nu va putea să îi ia ceea ce știe mai bine să facă pe lumea asta – NIMENI nu îi poate lua darul de a salva vieți, și cred că e tot ce contează până la urmă!",
        "label": "Bucovina"
    },
    {
        "title": "Excavatorist mort pe șantierul Centrului Cultural din Liteni, în urma unui stupid accident",
        "text": "Excavatorist mort pe șantierul Centrului Cultural din Liteni, în urma unui stupid accident. Acesta a fost prins între un excavator și o autoutilitară.\n\nVineri, în jurul orei 09.00, Poliția Orașului Liteni a fost sesizată prin 112 că pe șantierul Centrului Cultural din orașul Liteni a avut loc un accident de muncă, o persoană fiind grav rănită.\n\nPolițiștii s-au deplasat la fața locului și au demarat cercetări. A reieșit că, în dimineața zilei de 01 noiembrie, un bărbat executa lucrări cu un excavator la șantierul Centrului Cultural Liteni iar în jurul orelor 0850, a oprit excavatorul și a coborât din acesta.\n\nPe când muncitorul efectua lucrări de întreținere la cupa utilajului, un șofer de pe același șantier a dat cu spatele o autoutilitară, nu a fost atent și l-a prins pe bărbat între cupa excavatorului și bena autoutilitarei.\n\nȘoferul a declarat polițiștilor că nu l-a observat pe muncitorul de lângă excavator.\n\nÎn urma incidentului, excavatoristul a suferit leziuni interne în zona toracică, fiind strivit. El a fost transportat la Spitalul Clinic de Urgență Suceava în stare de inconștiență și a decedat ulterior.\n\nConducătorul autoutilitarei a fost testat cu aparatul etilotest, rezultând că nu se afla sub influența alcoolului.\n\nPoliția a dispus începerea urmăririi penale pentru săvârșirea infracțiunilor de: ”ucidere din culpă”, ”neluarea măsurilor legale de securitate şi sănătate în muncă” și ”nerespectarea măsurilor legale de securitate şi sănătate în muncă”.",
        "label": "Bucovina"
    },
    {
        "title": "Studiu Salvați Copiii: Sărăcia afectează drastic performanța școlară iar meditațiile discriminează",
        "text": "La început de an școlar, Salvați Copiii România face radiografia sistemului de educație și atrage atenția asupra problemelor cronice, care duc atât la situații de marginalizare pentru copiii vulnerabili, cât și la rezultatele îngrijorătoare de la testele PISA.\n\nConform datelor europene, nefrecventarea educației afectează o proporție din ce în ce mai mare de copii români: aproape 16% dintre copiii de vârsta gimnaziului se aflau în afara școlii la nivelul anului școlar 2022-2023, în timp ce peste un sfert dintre cei de vârsta liceului (25,03%) erau în aceeași situație.\n\nDe asemenea, România înregistrează un procent de 16,6% al tinerilor cu vârsta între 18 și 24 de ani care au finalizat cel mult studiile gimnaziale, cel mai mare procent în ultimii șase ani.\n\nDiscrepanțele asociate mediului de locuire sunt uriașe, rata de părăsire timpurie a școlii fiind de doar 3,3% în marile orașe, atingând 14,3% în orașele mici și suburbii și un uriaș 27,5% în mediul rural.\n\nLa nivel național, doi din cinci elevi intrați pe pragul școlii cu nouă ani în urmă nu se regăsesc printre cei care au reușit să obțină medii peste 5 la evaluarea de final de gimnaziu, iar copiii care învață în mediul rural sunt net dezavantajați (proporția mediilor sub 5 fiind de peste 2,5 ori mai mare în școlile din mediul rural).\n\nPe lângă insuccesul propriu-zis la Evaluarea Națională, analizând situația generației, se poate observa și că peste 15% (15,42%) dintre elevi nici măcar nu au ajuns la finalul clasei a VIII-a.\n\nAproape jumătate dintre elevii români de 15 ani au competențe scăzute la matematică (48,6% versus 29,5% media UE), procente similare înregistrându-se și în cazul științelor (44% versus 24,2% media UE) sau lecturii (41,7% versus 26,2% media UE).\n\nPentru România, procentul elevilor cu performanțe de top în cel puțin o arie curriculară testată este de 5%, în timp ce o treime dintre elevi (33.2%) au obținut rezultate slabe (sub nivelul 2 PISA) pentru toate cele trei arii testate (procentul este în creștere față de 29,8% în 2018) .\n\nConform OCDE,România este unul dintre statele în care diferența de performanță generată de statutul socioeconomic al elevilor atinge cel mai înalt nivel.\n\nVariația de performanță explicată strict prin statutul socioeconomic al elevului (eliminând toți ceilalți factori) atinge, în România, nivelul de 25,8%, în comparație cu o medie OCDE de 15,5% și în creștere față de valoarea înregistrată de țara noastră la testarea anterioară (18%).\n\nDiferența de punctaj mediu, la matematică, între elevii cei mai avantajați și cei mai dezavantajați este de 132 de puncte în cazul României (față de o medie OCDE de 93 de puncte), în creștere cu 24 de puncte față de ediția anterioară a testării. În condițiile în care 30 de puncte PISA pot fi echivalate cu un an de participare la educație, putem observa că decalajul între cei mai vulnerabili și cei mai avantajați elevi români a crescut cu aproape un an de școală, între 2018 și 2022.\n\nDe altfel, România este indicată și printre țările în care această diferență generată de statutul socioeconomic s-a adâncit semnificativ în ultimii 10 ani, ca excepție de la tendința generală la nivelul OCDE (unde această diferență a suferit doar o creștere minoră).\n\nAnalizele Salvați Copiii privind costurile ”ascunse” ale educației gratuite, realizate în anii trecuți, au arătat că părinții din mediul urban cheltuie cu 30-40% mai mult pentru pregătirea suplimentară, prin meditații sau program școlar prelungit, a copiilor lor și, de asemenea, faptul că meditațiile reprezintă o importantă categorie de cost, de aproximativ 2.500 lei anual în 2021, sumă pe care foarte puțini părinți din mediul rural și-o permit.",
        "label": "Bucovina"
    },
    {
        "title": "„Sportul minţii”, promovat în Arhiepiscopia Sucevei şi Rădăuţilor printr-un Campionat Judeţean",
        "text": "„Şahul nu este numai cel mai admirabil şi ştiinţific, dar şi cel mai moral dintre amuzamente” spunea un celebru şahist american, Paul Morphy, afirmaţie cu atât mai valabilă pentru copii şi tineri, pentru care jocul şi joaca oferă oportunităţi multiple de a descoperi lumea înconjurătoare şi de a se adapta ei prin învăţare. Joc nobil care dezvoltă gândirea strategică, imaginaţia, gândirea logică şi spiritul anticipativ, antrenează memoria, spiritul de observaţie şi răbdarea, şahul a fost readus în atenţie în ultimii ani în ţara noastră ca alternativă plăcută de petrecere a timpului liber, cu beneficii multiple în educaţia copiilor.\n\nSala „Mitropolitul Vladimir de Repta” a Centrului Cultural Educaţional şi Social „Dosoftei Mitropolitul”, din cadrul Campusului Seminarului Teologic din Suceava, a fost astăzi, 2 noiembrie 2024, gazda unui eveniment deosebit dedicat sportului minţii, Campionatul Judeţean de Şah rapid pentru copii şi tineri, ediţia I.\n\nEvenimentul s-a adresat celor născuţi începând cu anul 2005 şi a fost organizat de Club Sportiv „Şah” Suceava şi Arhiepiscopia Sucevei şi Rădăuţilor, prin Sectorul Catehizare, tineret şi educaţie pentru viaţă, cu binecuvântarea Înaltpreasfinţitului Părinte Calinic.\n\nAceastă iniţiativă se înscrie în panoplia activităţilor sportive organizate de Biserică, în parteneriat cu diferite instituţii, pentru a contribui la menţinerea unei vieţi sănătoase şi la formarea armonioasă a personalităţii copiilor şi tinerilor, inclusiv din punct de vedere spiritual, întrucât de fiecare dată este vizată şi cultivarea valorilor morale şi religioase.\n\nCompetiţia a fost deschisă de directorii de turneu, arhid. Paul Vlad Lungu, director al Departamentului Activităţi de tineret (ATOS) şi Tabere al Centrului Eparhial Suceava, dl Vasile Ţîmpău, de la Clubul Sportiv Municipal Rarăul Câmpulung, şi dl Doru-Cosmin Ailincăi, vicepreşedintele Clubului Sportiv „Şah” Suceava. Lor li s-au alăturat cei opt arbitri, care au prezentat juniorilor şahişti detaliile organizatorice şi regulamentul.\n\nPotrivit organizatorilor, „jocul de şah oferă o mulţime de beneficii, atât mintale, cât şi sociale”, cum ar fi „dezvoltarea gândirii strategice, îmbunătăţirea concentrării; stimularea creativităţii; învăţarea din greşeli; dezvoltarea abilităţilor sociale; distracţie şi relaxare; îmbunătăţirea abilităţilor cognitive”, fiind „nu doar captivant, ci şi un instrument valoros pentru dezvoltarea personală”. De altfel, cu o vechime de peste 1300 de ani, şahul a devenit un fenomen la nivel mondial, devenind cel mai popular joc al minţii din lume, fiind considerat sport, artă şi ştiinţă.\n\nPe parcursul întregii zile au fost disputate 7 runde, durata fiecărei partide fiind de 12 minute, la care s-au adăugat câte 5 secunde timp adiţional pentru fiecare mutare (increment) per jucător. Au fost numeroase dueluri captivante, cu balanţa victoriei înclinând când spre un jucător, când spre altul, cu emoţiile şi suspansul specific stilului şah rapid, nu de puţine ori învingătorul decizându-se la ultimele mutări din timpul alocat.\n\nÎn lupta pentru trofeu s-au înscris jucători legitimaţi la cinci cluburi de şah din judeţ: Club Sportiv „Şah” Suceava, Club Sportiv Municipal „Rarăul” Câmpulung Moldovenesc, Gambit Rădăuţi, Club Sportiv Academica L.A. Marginea şi Club Sportiv Hong-Ha Rădăuţi, dar şi elevi care au deprins tainele jocului considerat cândva apanajul regilor în unităţile de învăţământ sucevene, în cadrul Programului Naţional de Formare continuă „Educaţie prin Şah”, oferit de Federaţia Română de Şah în colaborare cu Ministerul Educaţiei.\n\nCei care au primit trofeul, fiind declaraţi campioni judeţeni ai categoriei lor de vârstă, sunt: Mitrofan Teodora – fete, 4-7 ani; Duduman David – băieţi, 4-7 ani; Teleagă Ana – fete, 8-10 ani; Sfîrnaciuc David – băieţi, 8-10 ani; Druţă Antonia – fete, 11-14 ani; Sfichi Andrei – băieţi, 11-14 ani; Mitrofan Alexia – fete, 15-19 ani; Pădurariu Dimitrie – băieţi, 15 – 19 ani.\n\nReprezentantul Arhiepiscopiei Sucevei şi Rădăuţilor, arhid. Paul Vlad Lungu, a punctat, între altele, că prin organizarea acestui campionat la nivel judeţean se doreşte promovarea acestui joc de strategie la nivelul eparhiei.\n\n„Ne bucurăm să organizăm cu binecuvântarea Înaltpreasfinţitului Părinte Calinic, Arhiepiscop al Sucevei şi Rădăuţilor, în această locaţie superbă a Campusului Seminarului Teologic din Suceava, prima ediţie a Campionatului Judeţean de Şah Rapid pentru copii şi juniori. Este un campionat care a apărut ca urmare a parteneriatului dintre Arhiepiscopia Sucevei şi Rădăuţilor şi cluburile sportive de şah din Suceava, parteneriat început în luna mai a acestui an prin Campionatul Naţional de Şah Rapid «Cupa Movileştilor» de la Vatra Dornei, disputat în zilele de 18 şi 19 mai, care s-a adresat tuturor iubitorilor de şah din zonă. S-a simţit nevoia organizării unui astfel de campionat şi pentru tinerii din judeţul nostru, şi astfel, cu împreună-lucrarea profesorilor, a coordonatorilor, arbitrilor, dar şi a părinţilor şi a copiilor, am reuşit să organizăm acest campionat. (…) S-au înscris în jur de 150 de jucători de copii, medii şi avansaţi în acest sport, care îşi dispută supremaţia fiecare pe categoria lui de vârstă. (…) Şahul este un sport al minţii, un sport care disciplinează, şi credem cu tărie că îi va ajuta pe aceşti tineri în momentele grele ale vieţii să ia o decizie corectă, care să-i ajute atât duhovniceşte, cât şi profesional.”\n\nNu în ultimul rând, a mulţumit celor care au răspuns chemării de a sprijini această frumoasă iniţiativă, ce are drept finalitate antrenarea şi disciplinarea gândirii, reprezentanţi ai cluburilor de şah din eparhie, instructori, arbitri şi sponsori ai competiţiei, Agremin, Restaurant PARC şi Construct Instal Power SRL.\n\nDoru-Cosmin Ailincăi, vicepreşedintele Clubului Sportiv „Şah” Suceava, a subliniat beneficiile implementării la nivel naţional a unui program de educaţie prin şah, prin introducerea studierii acestuia ca opţional în curriculum-ul şcolar al învăţământului primar, matematica, ştiinţele şi artele fiind aduse împreună într-o manieră captivantă.\n\nTotodată, în calitate de organizator al competiţiei, şi-a exprimat recunoştinţa pentru deschiderea arătată de Înaltpreasfinţitul Părinte Calinic de a derula activităţi educative destinate copiilor şi tinerilor, pentru colaborarea extraordinară cu Departamentul Activităţi de tineret (ATOS) şi Tabere al Arhiepiscopiei Sucevei şi Rădăuţilor, dar şi pentru mobilizarea deosebită a colegilor instructori de şah şi arbitri din judeţ.\n\nVasile Ţîmpău, fervent promotor al competiţiilor de şah dedicate copiilor şi tinerilor, având drept scop declarat reaprinderea spiritului şahist şi a mişcării şahiste în judeţul Suceava şi nu numai, şi-a mărturisit dorinţa ca astfel de turnee să devină o obişnuinţă, pentru a angrena cât mai mulţi participanţi, dificultatea competiţională contribuind la progresul în această artă a raţionamentului şi gândirii logice.\n\nDe altfel, domnia sa a iniţiat şi a fost unul dintre principalii organizatori ai primei ediţii a Cupei Movileştilor la Şah, ediţia I, desfăşurată în această primăvară, în zilele de 18 şi 19 mai 2024, în Centrul Muzeal şi Multicultural „Palatul Dornelor”.\n\nDomnul Octavian Rezuş, profesor de matematică la Liceul Teoretic „Ion Luca” Vatra Dornei, a rememorat primele experienţe ca junior al echipei de şah al liceului din Vatra Dornei, dar şi impactul organizării primei ediţii a „Cupei Movileştilor la Şah”, care l-a determinat să iniţieze un club de şah în şcoală, în cadrul căruia elevii pasionaţi sunt iniţiaţi în tainele şahului.\n\nParticipanţii au apreciat în mod deosebit condiţiile în care s-a desfăşurat acest concurs judeţean dedicat şahului, sala din cadrul Seminarului Teologic Liceal Ortodox „Dosoftei Mitropolitul” din Suceava pusă la dispoziţie de gazde oferind un spaţiu generos, ce a permis desfăşurarea simultană a tuturor partidelor.\n\nLa finalul competiţiei care a reunit 150 de jucători, unul dintre cei mai tineri participanţi, Albert Ştefan Otrocol, de cinci ani şi jumătate, a sintetizat în câteva cuvinte ce înseamnă acest sport pentru cineva care l-a descoperit atât de devreme. „Pentru mine şahul este un joc pentru minte şi nu contează câte puncte ai sau dacă ai câştigat. Contează dacă joci. Iar eu joc de patru ani.”",
        "label": "Bucovina"
    },
    {
        "title": "Să nu-i uităm!",
        "text": "A intrat de-acum în tradiţie comemorarea condeierilor câmpulungeni plecaţi dintre noi, comemorare însoţită de fiecare dată de pomenirea creştinească după tradiţiile bucovinene.\n\nIniţiativa aparţine domnului Constantin Tiron, un mare iubitor de cultură, care luptă pe toate căile să scoată la iveală meritele unor înaintaşi ai noştri ce au contribuit la dezvoltarea culturală nu numai a câmpulungenilor, ci şi a celor din alte zone şi care au avut legătură cu aceste meleaguri.\n\nDe data aceasta, prin grija sa şi a familiei sale, soţia Elena şi fiul Costel, pomenirea s-a făcut la Catedrala „Adormirea Maicii Domnului” din Câmpulung Moldovenesc, slujba fiind oficiată de părintele paroh Vasile Florin Florescu, părintele paroh Petru Crăciun (acum ieşit la pensie) şi preotul Doru Costineanu, ei înşişi creatori de literatură.\n\nAu fost pomeniţi scriitorii şi artiştii câmpulungeni George Bodea, cel care a condus mulţi ani Cenaclul literar „Ţara de Sus”; Graţian Jucan, un cercetător, cunoscut mai ales în domeniul folclorului din zona Câmpulungului şi nu numai, comentator al operei eminesciene; Constantin Badersca, un talentat romancier; Filon Lucău, ce continuă să fie prezent printre noi prin publicarea post mortem a cercetărilor sale în domeniul etnografiei de către soţia sa Alina Andruhovici; talentatul şi regretatul poet şi prozator Tucu Moroşanu; etnologul şi colecţionarul Ion Grămadă, care a publicat mai multe cărţi. Precum şi alţi truditori ai scrisului cum ar fi Gheorghe Patza, legat şi el de Câmpulung; poeta Aurora Sârbu, umoristul Simion Tudurean şi alţii…\n\nIniţiatorul a ţinut să-i pomenească cu deosebire şi pe colaboratorii revistei „Însemnări bucovinene”, publicaţie pe care a creat-o şi pe care o conduce cu sârguinţă de mai mulţi ani, printre aceştia numărându-se talentatul şi regretatul artist plastic Ion Maftei, umoristul Cornel Udrea s.a.\n\nDesigur, cei prezenţi şi-au amintit cu respect de soţii Vasile şi Otilia Sfarghiu, cei care au lăsat câmpulungenilor o amplă monografie din toate domeniile; de Dragoş Nisioiu, George Ungureanu şi alţi membri ai Cenaclului „Ţara de Sus” ce au plecat în lumea umbrelor.\n\nPomenirea s-a făcut după tradiţie, prin grija familiei Tiron, dar şi cu sprijinul neobosit al celorlalţi membrii ai Cenaclului „Ţara de Sus” , scriitorul Vasile Aioanei, poeta Gabriela Braha, poetul şi prozatorul Traian Nistiriuc Ivanciu, poeta Ana Andronicescu, Stela Moroşanu, soţia lui Tucu Moroşanu.\n\nAşadar, printre cei prezenţi, s-au numărat atât membrii Cenaclului „Ţara de Sus”, în frunte cu preşedintele acestuia, prof. dr. Neculai Marcel Flocea, precum şi membrii familiilor celor dispăruţi, printre care fiica profesorului George Bodea, medicul Georgiana Posa împreună cu soţul ei, inginer Adrian Posa, ultimul dintre aceştia reprezentând în această ocazie şi Consiliul Local Câmpulung Moldovenesc.\n\nDupă cum menţiona în frumoasa şi documentata sa predică părintele dr. Vasile Florin Florescu, atâta timp cât mai există oameni, precum cel de care se leagă numele acestei frumoase iniţiative – Constantin Tiron, nu vor fi uitaţi nici cei care fac de-acum parte din trecutul nostru, care au lăsat în urma lor fapte de neuitat.",
        "label": "Bucovina"
    },
    {
        "title": "Un fălticenean foloseşte scara pentru a putea ieşi cu maşina din curte",
        "text": "Locuitorii unei străzi din Fălticeni se confruntă de aproape un an cu o situaţie neobişnuită şi exasperantă: cablurile de internet şi televiziune, lăsate neglijent, atârnă până aproape de nivelul trotuarului, blocând parţial accesul din curţile oamenilor şi complicând deplasarea. Problema a apărut după înlocuirea stâlpilor de iluminat public, iar noii stâlpi, parte dintr-un proiect european, nu mai permit susţinerea cablurilor, în contextul în care companiile de cablu nu au intervenit pentru a le muta.\n\nUnul dintre locuitorii afectaţi, care s-a confruntat cu această problemă aproape zilnic, a explicat că a fost nevoit să găsească soluţii improvizate pentru a putea ieşi cu maşina din curte.\n\n„De fiecare dată trebuie să scot o scară, să ridic cablurile peste înălţimea maşinii şi abia atunci pot să ies. Problema asta s-a agravat de ieri. Suntem în situaţia de a face jonglerii de fiecare dată când plecăm de acasă” a povestit acesta.\n\nBărbatul spune că şi-a încercat norocul contactând diverse autorităţi, dar s-a lovit de un adevărat ping-pong birocratic. După ce a sunat la Primăria Fălticeni a fost direcţionat către Poliţia Naţională, apoi către Poliţia Locală, iar la final i s-a spus că „nu este treaba lor”. „Am fost trimis dintr-un loc în altul fără niciun rezultat concret” a declarat fălticeneanul, frustrat de lipsa unei soluţii.\n\nAflăm că Primăria Fălticeni a notificat companiile de cablu încă de anul trecut în privinţa necesităţii de a reloca reţelele. Stâlpii noi, fiind parte dintr-un proiect finanţat din fonduri europene, nu pot fi utilizaţi pentru a susţine cablurile.\n\nSituaţia de pe strada respectivă a devenit un simbol al dificultăţilor întâmpinate de cetăţeni în faţa unor probleme aparent simple, dar care, printr-o lipsă de reacţie a celor responsabili, ajung să le afecteze viaţa de zi cu zi. Pe măsură ce oamenii continuă să îşi rezolve singuri problemele prin soluţii improvizate, rămâne de văzut dacă şi când companiile vor interveni pentru a asigura o rezolvare sigură şi eficientă a cablurilor lăsate să atârne.",
        "label": "Bucovina"
    },
    {
        "title": "Contracte de peste 9 milioane de euro pentru Școli Verzi, la Volovăț și Voitinel",
        "text": "Contracte de peste 9 milioane de euro pentru Școli Verzi, la Volovăț și Voitinel, anunță președintele ales al Consiliului Județean Suceava – Gheorghe Șoldan.\n\nJoi, la Ministerul Educației, în prezența doamnei ministru, Ligia Deca, Gheorghe Șoldan a fost alături de doamna primar Maria Pleșca, de la Voitinel, și de domnul primar Ioan Vicol, de la Volovăț, la semnarea unor contracte de finanțare importante pentru educația a mii de elevi din cele două comune.\n\nPrin Programul „Școli Verzi”, la Volovăț se va construi o școală modernă, la standarde europene, pe trei nivele, cu 15 săli de clasă, durata de finalizare a lucrărilor fiind de doi ani.\n\nValoarea contractului este de 33.758.321 de lei fără TVA, finanțarea fiind asigurată prin PNRR.\n\nPrin același program, la Școala Gimnazială Voitinel va fi construit un corp nou, pe două nivele, valoarea contractului fiind de 12.872.028 lei.\n\n„Știu cât de importante sunt aceste investiții pentru cei peste 850 de elevi de la Volovăț, dar și pentru cei aproape 1040 de copii care frecventează cursurile școlii gimnaziale de la Voitinel, unde elevii învață în două schimburi.\n\nAlături de primari precum Maria Pleșca și Ioan Vicol, pe care îi felicit încă o dată pentru implicarea de care dau dovadă, sunt convins că în următorii ani vom reuși să rezolvăm definitiv problema infrastructurii școlare din județ.\n\nNe dorim să ajungem în punctul în care fiecare elev din județ să beneficieze de condiții optime pentru educație: școli moderne, cu acces la tehnologie și un mediu sigur pentru toți copiii.\n\nInvestițiile în infrastructura școlară trebuie să fie o prioritate, astfel încât niciun elev să nu învețe în condiții precare”, a declarat Gheorghe Șoldan.",
        "label": "Bucovina"
    },
    {
        "title": "Sobe ieftine pe lemne: alegerea sustenabilă pentru confortul termic al casei",
        "text": "Pornind de la arhaica vatra de foc și ajungând în era modernă, unde tehnologia ne oferă o varietate de opțiuni pentru încălzirea locuințelor, sobele pe lemne își păstrează farmecul rustic și devin tot mai populare ca opțiune economică și ecologică. O sobă pe lemne nu oferă doar căldură, ci și o atmosferă autentică și un sentiment de tradiție. În căutarea unei alternative accesibile, din ce în ce mai mulți oameni se îndreaptă către aceste dispozitive simple și eficiente.\n\nAșadar, vă invităm să descoperiți fascinația sobelor pe lemne oferite de meșterii sibieni de la PEFOC. Înconjurați-vă de căldura autentică și farmecul tradițional, fără a compromite bugetul sau impactul asupra mediului.\n\nSobele pe lemne sunt cunoscute pentru eficiența lor energetică. Lemnul, ca sursă de energie, este mai ieftin în comparație cu multe alte surse de încălzire, cum ar fi gazul natural sau electricitatea. De asemenea, lemnele sunt o resursă regenerabilă, contribuind la reducerea amprentei de carbon.\n\nComparativ cu sistemele de încălzire moderne precum un semineu pe colt, costul unei sobe pe lemne și instalarea acesteia sunt adesea mai mici. Aceasta face ca soba pe lemne să fie o opțiune atrăgătoare pentru cei care își doresc confort termic fără a-și epuiza bugetul.\n\nFolosită nu doar pentru încălzire, soba pe lemne adaugă o notă de farmec și autenticitate în locuința dumneavoastră. Imaginea flăcărilor dansând în sobă și sunetul lemnelor care ard creează o atmosferă deosebită, aducând cu sine o căldură pe care niciun alt sistem de încălzire nu o poate reproduce.\n\nPentru a beneficia la maximum de economiile oferite de o sobă pe lemne, este crucial să alegeți un model cu o eficiență înaltă a combustiei. Modelele moderne sunt proiectate pentru a arde lemnele într-un mod controlat și eficient, asigurând că o cantitate maximă de căldură este transmisă în încăpere.\n\n2. Dimensiunea potrivită pentru spațiul tău de acasă\n\nFiecare locuință are nevoi specifice de încălzire, iar alegerea dimensiunii potrivite pentru soba pe lemne este esențială. O sobă prea mică nu va putea încălzi eficient spațiul, în timp ce una prea mare poate genera un excedent de căldură, fiind ineficientă.\n\nAtunci când alegeți sobe pe lemne ieftine, nu uitați să vă asigurați că aceasta este construită totuși din materiale durabile și că are un design estetic care se potrivește cu stilul locuinței tale. O alegere inspirată nu doar economisește bani, ci și îmbogățește aspectul general al încăperii.\n\nPEFOC aduce o notă de măiestrie sibiană în casele tuturor românilor prin șeminee și sobe pe lemne lucrate manual de meșteri pricepuți. Fiecare detaliu este o expresie a tradiției și calității, oferindu-vă nu doar încălzire, ci și o piesă de artă în propria locuință. Așa că, vizitați www.pefoc.ro, contactați-ne astăzi și permiteți-ne să vă ghidăm în alegerea celei mai bune soluții pentru locuința dumneavoastră!",
        "label": "Bucovina"
    },
    {
        "title": "Ion Lungu face demersuri pentru ca elevii din zona metropolitană să beneficieze de transport public gratuit",
        "text": "Ion Lungu face demersuri pentru ca elevii din zona metropolitană să beneficieze de transport public gratuit. Este vorba despre elevii din cele opt localități limitrofe municipiului Suceava.\n\nPrimarul Sucevei a înaintat o situație către Instituția Prefectului prin care solicită fonduri pentru asigurarea gratuității la transport în perioada 3 septembrie – 31 decembrie 2023 și pentru anul 2024.\n\n”Din păcate, acești bani de la bugetul de stat nu prea vin. Nu se specifică foarte clar spre exemplu că 30% e achitat de la bugetul local și 70% din bugetul de stat. Se spune doar că finanțarea se face de la bugetele locale și de la bugetul de stat. Singura soluție pentru ei este să primim bani de la Guvern și atunci îi vom gestiona cum trebuie. Sunt alături de primarii din zona metropolitană și vreau să-i ajut.\n\nAcest lucru se va reglementa în primăvara anului viitor când ar trebui să se finalizeze licitația pentru cele 50 de autobuze metropolitane. În vara anului viitor ar trebui să vină autobuzele. Atunci se va face un contract de delegare de gestiune, un contract în format european cu reguli stricte și clare în care se vor stipula și gratuitățile la transportul în comun”, a explicat Ion Lungu.",
        "label": "Bucovina"
    },
    {
        "title": "„O investiţie pentru viitorul canotajului românesc”",
        "text": "Elisabeta Lipă, preşedinta Agenţiei Naţionale pentru Sport, a vizitat miercuri, 9 octombrie, noua bază nautică din Fălticeni, construită în cadrul Complexului „Nada Florilor”. Această investiţie, în valoare de peste 5,5 milioane de lei, este una dintre cele mai moderne baze nautice din România, devenind un centru de pregătire de excelenţă pentru viitoarele generaţii de campioni.\n\nNoua bază nautică a fost realizată cu fonduri alocate de Primăria Fălticeni şi Consiliul Judeţean Suceava. Finalizată şi recepţionată în luna august, baza găzduieşte antrenamentele canotorilor de la CSM Suceava, CSS „Nicu Gane” Fălticeni şi ACS „Nada Florilor”, sub coordonarea antrenorilor Ioan Despa şi Vasile şi Ana Avrămia.\n\nEvenimentul a fost special, având alături campioni olimpici şi mondiali, mulţi dintre ei formându-se la Fălticeni. Printre aceştia s-au numărat nume sonore ale canotajului românesc, precum Andrei Sebastian Cornea, Maria Magdalena Rusu, Ancuţa Bodnar, Ioana Vrânceanu, Florin Arteni, Ciprian Tudose, Roxana Anghel, Ionela Cozmiuc, Florin Bogdan Horodişteanu, Mugurel Semciuc, Iuliana Semciuc, Maria Lehaci, Emanuela Ioana Ciotău, Dorin Alupei – antrenorul lotului olimpic, antrenorul federal şi preşedintele interimar al Federaţiei Române de Canotaj, Valentin Gavril, Vasile Oşean, medical lotului naţional de canotaj.\n\nAu participat şi reprezentanţii autorităţilor locale şi judeţene, printre care primarul municipiului Fălticeni, Gheorghe-Cătălin Coman, subprefecţii Florin Sinescu şi Gheorghe Apetrii, preşedintele ales al CJ Suceava, Gheorghe Şoldan, fostul subprefect Ioan Cristian Şologon, inspectorul şcolar general adjunct Gabriel Matei, şefi ai instituţiilor descentralizate, conducerea CSM Suceava, antrenori şi sportivi legitimaţi la cluburile sportive din Fălticeni şi Suceava.\n\nÎnsoţită de primarul din Fălticeni, Cătălin Coman, şi de campionii la canotaj, Elisabeta Lipă a vizitat noua bază sportivă pentru canotaj din Complexul „Nada Florilor”, construită pe locul unui hangar care se afla la un pas de prăbuşire şi în care canotorii nu avem nici cele mai elementare condiţii pentru antrenamente. După ce a făcut turul noii baze de antrenament, Elisabeta Lipă – canotoarea care a obţinut 5 medalii de aur, două de argint şi una de bronz la şase olimpiade, de 25 ori campioană a României şi declarată, în anul 2000, cea mai bună canotoare a secolului de către Federaţia Internaţională de Canotaj – a felicitat realizările autorităţilor locale anunţând că la Fălticeni va funcţiona Centrul Naţional de Canotaj pentru Juniori, iar Suceava rămâne una dintre cele mai importante pepiniere de talente în acest sport. De asemenea, a încurajat tinerii sportivi să pună accent pe educaţie şi să îşi dedice timpul pregătirii intense: „Performanţa cere sacrificii, dar merită. Pentru a fi un bun sportiv trebuie să ai rezultate foarte bune la învăţătură”.\n\n„Sportul de performanţă te restrânge de la anumite lucruri pe care voi le vedeţi al colegii voştri care nu fac performanţă. Sunteţi modele pentru ei şi voi trebui să îi trageţi după voi. Performanţa este foarte frumoasă, dar este al naibii de grea. Când ajungi acolo sus, uiţi şi cât ai muncit, cât te-ai sacrificat, cât ai plâns, şi cât te-ai bucurat. Acesta-i sportul, indiferent de domeniu. Sunt tare mândră de voi, în primul rând că aţi ales să faceţi performanţă, aţi ales să faceţi un sport atât de frumos, chiar dacă aţi auzit că este foarte greu. Nu este greu când îţi place să faci canotaj, şi aş dori să vă văd pe toţi pe podiumuri mondiale, europene şi olimpice. Aveţi aici, lângă voi exemple vii, tineri care au plecat de aici de la Fălticeni. Întrebaţii cum e, ce trebuie să faceţi. Lucrurile cele mai frumoase şi rezultatele cele mai mari vin atunci când echipa din care faci parte ştie ce vrea” a fost mesajul Elisabetei Lipă.\n\nRomânia face paşi importanţi în modernizarea infrastructurii sportive, iar canotajul beneficiază acum de una dintre cele mai moderne baze nautice din ţară. Dată în folosinţă din luna august, în Complexul „Nada Florilor”, această bază oferă condiţii excelente pentru pregătirea sportivilor de performanţă. Pe lângă antrenamentele canotorilor de la cluburile din Fălticeni şi Suceava, noua bază va găzdui şi va servi drept centru naţional de pregătire pentru juniori, consolidând viitorul canotajului românesc.\n\nReferindu-se la cea mai nouă bază nautică din România, Elisabeta Lipă a precizat: „Nici nu mai vreau să îmi aduc aminte cum arăta această bază şi cum arată acum. Şi alţi primari care au asemenea bijuterii pe plan local, chiar dacă sunt în paragină, trebuie să dea dovadă de voinţă, de ambiţie, pentru că este ca şi în sport, vrei să devii campion trebuie să munceşti şi să nu te laşi, dacă vrei să răzbeşti. Întotdeauna omul sfinţeşte locul, omul gospodar se cunoaşte. Eu vă felicit pentru că sportul de astăzi şi canotajul românesc a devenit mai bogat în baze sportive. Şi sper domnule primar să fiţi model şi pentru alţii pentru că sportul românesc are nevoie de noi baze sportive. Voi susţine ca aici să fie deschis un centru naţional de pregătire pentru juniori”.\n\nÎn discursul său, Lipă a amintit şi de drumul dificil pe care l-a parcurs de când a preluat conducerea federaţiei, când canotajul românesc părea să fi pierdut strălucirea de altădată. Totuşi, cu determinare şi o echipă dedicată, România a revenit în elita mondială, pregătindu-se pentru o nouă generaţie de campioni.\n\n„Eu sunt foarte mândră de ceea ce am realizat eu şi echipa mea. Pentru că atunci când am devenit eu prima dată preşedintele federaţiei nu am avut nimic. O singură sportivă rămasă de la Jocurile Olimpice de la Beijing şi nimeni nu mă încuraja că noi putem ajunge undeva. Toţi îmi spuneau: obişnuieşte-te cu gândul că nu vom mai fi unde am fost. Normal, la nivelul meu de performanţă, eu nu am acceptat acest lucru şi niciodată nu m-am obişnuit cu puţin. Şi am zis că voi face şi ce nu depinde de mine ca să readuc şi să retrăiesc eu sentimentele de mândrie şi bucurie pe care le-am trăit eu la Jocurile Olimpice. Şi am făcut tot posibilul să readuc această tradiţie. Vreau să vă spun că Jocurile Olimpice de la Paris au semănat cu cea mai bogată ediţie a Jocurilor Olimpice la Canotaj, Barcelona 1992. Deci atunci când vrei, sigur poţi. Atunci când vrei să realizezi lucruri măreţe îţi trebuie o echipă. Nici domnul primar singur nu reuşea, a avut nevoie de o echipă. Dacă ştii să-ţi cauţi şi să-ţi alegi echipa care să gândească şi să-şi dorească la fel ca tine, nu există să nu reuşeşti. Aşa şi cu această bază. Vom creşte aici viitorii campioni ai României pentru că zona asta a Moldovei, Bucovina, Suceava, are potenţial. Toată lumea mă întreabă: Ce are domnule Suceava de dă atâţia campioni? Păi Suceava are aer curat, mâncare bio, părinţi care îşi pun copii la treabă. Asta înseamnă respectul pentru muncă, pentru bani, respect pentru toţi cei care sunt în jurul tău şi care te susţin ca tu să devii cel mai bun.\n\nLe-am şi spus celor de aici că nu mai aveţi nici o şansă să scăpaţi să nu facem un centru pentru juniori pentru că aveţi tot ce vă trebuie. Săli de recuperare, de antrenament, ieşire pe apă. Adică au toate condiţiile aici pentru marea performanţă” a declarat Elisabeta Lipă.\n\nNoua bază nautică de la Fălticeni respectă cele mai înalte standarde internaţionale. Aceasta include săli de antrenament pentru ergometru, spaţii pentru sportivi, hangare pentru ambarcaţiuni, terase pentru relaxare şi recuperare, toate fiind gândite pentru a susţine sportivii de performanţă. Sistemul de încălzire cu panouri fotovoltaice asigură sustenabilitatea energetică a bazei.\n\nPrimarul Gheorghe Cătălin Coman a evidenţiat rolul important al acestei investiţii: „Această bază este deja funcţională de mai bine de o lună şi este dedicată viitorilor campioni. Nu am organizat festivităţi de deschidere, deoarece scopul nostru a fost să punem baza imediat la dispoziţia sportivilor. În primul rând am făcut această bază, pentru sportivi, pentru antrenori şi în momentul în care s-a semnat recepţia finală, din a doua zi au şi intrat la treabă. Lăsăm festivismele pentru momentul în care va cânta imnul naţional la competiţiile mondiale”.\n\nEl şi-a exprimat speranţa că Suceava va continua să formeze campioni, atât la nivel naţional, cât şi internaţional: „E un moment frumos şi mult aşteptat de sportivi, de antrenori, de foştii sportivi care într-un fel sau altul au trecut pe aici, unii mai mult, unii mai puţin. Din multiplii campioni europeni, mondiali şi olimpici aici prezenţi foarte mulţi au trecut pe la Fălticeni. foarte mulţi au făcut şcoala şi liceul aici.\n\nEste foarte importantă echipa. Chiar dacă canotajul este un sport individual, rezultatele se obţin în echipă. Şi la echipă, aşa cum spunea cu modestie doamna Lipă, contează foarte mult cine a coordonat această echipă. Poţi să ai o echipă, să îi pui la treabă, dar dacă îi pui bine şi eficient rezultatele se văd. Şi tot ce s-a întâmplat anul acesta la Jocurile Olimpice de la Paris şi la Campionatele Mondiale şi Europene pe diverse categorii de vârstă au demonstrat cu prisosinţă faptul că canotajul este un sport extrem de competitiv în România pe plan mondial şi suntem invidiaţi de ţări puternice, cu potenţial financiar.\n\nAm considerat şi consider în continuare că am făcut doar un lucru necesar. Un lucru util. O investiţie care poate da startul creşterii unor noi campioni şi unor performanţe extraordinare în canotaj. Suceava are potenţial, merită să investim în sport, în copii noştri şi eu sunt extrem de convins că vom auzi multe lucruri foarte frumoase şi de la aceşti copii care acum învaţă tainele sportului şi canotajului”.\n\nPreşedintele ales al CJ Suceava, Gheorghe Şoldan, a subliniat importanţa sprijinului acordat tinerilor sportivi şi a evidenţiat că, deşi investiţia nu a fost foarte mare, impactul asupra tinerilor şi sportului românesc este semnificativ. Gheorghe Şoldan l-a felicitat pe primarul Coman pentru determinarea de a realiza această bază şi a subliniat că investiţia reprezintă un model de bune practici pentru întreaga Românie.\n\nAcesta a mulţumit şi Elisabetei Lipă pentru prezenţă şi sprijinul acordat, subliniind că astfel de exemple de succes sunt esenţiale pentru a motiva viitoarele generaţii de campioni: „Prin exemplul dat de dumneaei şi al campionilor prezenţi aici, putem inspira copiii să ajungă mari performeri. Le mulţumim pentru ceea ce au făcut, iar acum şi autorităţile locale vin în sprijinul lor cu un centru de pregătire aşa cum trebuie”.\n\nGheorghe Şoldan a reafirmat angajamentul autorităţilor locale de a susţine sportul sucevean şi a promis că vor continua să dezvolte iniţiative şi programe pentru tinerii sportivi: „Suntem mândri de fiecare succes şi vrem să fim alături de sportivi nu doar când sunt premiaţi, ci în fiecare zi. Aceşti copii merită ce este mai bun”.\n\nPreşedintele ales al CJ Suceava a anunţat planuri de a adopta modele de succes din alte judeţe, cum ar fi cel de la clubul sportiv Bistriţa, pentru a dezvolta mai multe secţii sportive şi a investi în sportul românesc: „Împreună cu autorităţile locale din Fălticeni şi Suceava, vom face tot ce putem pentru a susţine performanţa.”\n\nNoua bază nautică din Fălticeni reprezintă nu doar o investiţie în infrastructură, ci şi un angajament faţă de viitorul canotajului românesc, susţinând generaţiile tinere în drumul lor către succes.\n\nBaza nautică din Municipiul Fălticeni a intrat în administrarea CSM Suceava din anul 1991 pentru pregătirea canotorilor juniori de la CSS „Nicu Gane” Fălticeni şi CSM Suceava. Ajunsese într-o stare deplorabilă pentru că, timp de 30 de ani, aici nu s-a făcut nimic pentru reabilitarea spaţiilor în care se află hangarul şi vestiarele.\n\nÎn luna septembrie 2021, Baza Sportivă Nautică Fălticeni a fost transferată din administrarea Ministerului Tineretului şi Sportului – Clubul Sportiv Municipal Suceava în domeniul public al municipiului Fălticeni prin HG. Scopul acestui transfer a fost modernizarea bazei nautice şi dotarea acesteia cu toate facilităţile necesare pregătirii sportivilor de performanţă din canotajul românesc.\n\nNoua bază nautică a fost construită în decurs de 12 luni, respectând standardele internaţionale. Clădirea include două săli, una pentru şedinţe tehnice, dotată cu aparatură audio-video destinată analizării curselor din marile competiţii, conferinţe şi întâlniri oficiale, o sală pentru antrenamente la ergometru pe timpul sezonului rece şi când vremea este neprielnică, două terase pentru antrenamente şi relaxare. Tot în aceeaşi clădire se mai află un imens hangar pentru ambarcaţiuni, spaţii pentru sportivi şi antrenori, vestiare pentru băieţi şi fete, duşuri şi grupuri sanitare, vestiar şi grup sanitar pentru profesorii antrenori, depozit pentru materiale sportive. Sistemul de încălzire este asigurat cu panouri fotovoltaice.\n\nBaza Nautică „Nada Florilor” dispune de locuri de parcare, alei de acces, spaţii verzi şi spaţiu de acces pietonal spre malul iazului Şomuz, astfel încât canotorii să poată transporta în siguranţă bărcile până la luciul apei.",
        "label": "Bucovina"
    },
    {
        "title": "Cum să alegi rame de ochelari care durează? 3 sfaturi utile",
        "text": "Descoperă un ghid practic care te va conduce prin procesul de alegere a ramelor de ochelari potrivite, care să reziste testului timpului! Citește în continuare pentru a afla mai multe despre tainele materialelor utilizate la realizarea ramelor, dar și despre modul în care stilul de viață influențează alegerea acestora! Mai mult, ia în calcul și când sau cum folosești ochelarii, pentru a face cea mai bună alegere!\n\nRamele de ochelari sunt realizate dintr-o varietate de materiale, fiecare cu propriile sale avantaje și dezavantaje. Cele mai frecvente materiale folosite pentru ramele de ochelari sunt plasticul, metalul și titanul.\n\nPlasticul este un material ușor și confortabil, disponibil într-o gamă largă de culori și modele. Este foarte popular, în special pentru ramele de copii, datorită costului său redus comparativ cu alte materiale. Cu toate acestea, ramele de plastic pot fi mai puțin durabile și pot fi predispuse la rupere sau la deformare în timp.\n\nMetalul, pe de altă parte, este mai durabil și robust, dar poate fi mai greu și mai puțin confortabil de purtat. De asemenea, unele persoane pot avea reacții alergice la anumite tipuri de metal, ceea ce este un aspect important de luat în considerare.\n\nTitanul este un material de înaltă calitate, foarte rezistent și ușor de purtat. Ramele de titan sunt extrem de durabile și sunt de obicei mai costisitoare decât cele din plastic sau metal.\n\nÎn ceea ce privește factorii de mediu și de sănătate, este important de menționat că procesul de producție pentru ramele de plastic poate avea un impact negativ asupra mediului, în timp ce ramele de metal și de titan pot fi reciclate, ceea ce le face o alegere mai eco-friendly.\n\nUn consult pentru ochelari de vedere te pune în legătură cu o echipă de optometriști și opticieni care sunt în măsură, datorită experienței lor, să îți dea sfaturi practice în legătură cu avantajele și dezavantajele fiecărui tip de ramă, prin urmare nu ezita să te programezi!\n\nȚine cont de stilul tău de viață\n\nStilul de viață este un factor crucial în alegerea ramei de ochelari potrivite. Ocupația și activitățile zilnice au un impact major asupra tipului de rame de ochelari de care ai nevoie. Persoanele care lucrează la computer o perioadă îndelungată de timp ar trebui să aleagă rame confortabile, concepute pentru a reduce oboseala ochilor. De asemenea, persoanele care practică sporturi sau alte activități fizice intense ar trebui să aleagă rame rezistente la impact, pentru a preveni orice posibilă deteriorare.\n\nPersonalitatea și moda au, de asemenea, un rol important în alegerea ramei de ochelari. Dacă preferi un stil clasic, ar trebui să alegi rame cu un design simplu și elegant. Pe de altă parte, dacă ai un stil îndrăzneț, ai putea opta pentru rame în culori și forme mai curajoase. Acest lucru poate face parte din identitatea ta și te poate ajuta să te simți mai încrezător.\n\nSănătatea ochilor este un alt factor important de luat în considerare. Ramele de ochelari ar trebui să protejeze ochii de lumină excesivă, praf și alte iritanți. De asemenea, este important ca ramele să permită o bună circulație a aerului în jurul ochilor pentru a preveni uscarea și iritarea acestora. Dacă ești în căutare de ochelari în Brașov, apelează la magazinele mari, cu o ofertă generoasă, care îți oferă ocazia să testezi mai multe modele!\n\nÎn alegerea unei perechi de ochelari, este esențial să iei în calcul și contextul în care îi vei purta cel mai des. Dacă îi folosești mai mult într-un mediu de birou sau în timpul unor activități care necesită un efort vizual intens, este posibil să ai nevoie de un tip diferit de rame față de cazul în care îi porți în timpul activităților sportive sau în timpul liber.\n\nDurata de utilizare a ochelarilor este un alt aspect important în alegerea ramelor. Dacă porți ochelarii doar câteva ore pe zi, atunci ai putea opta pentru rame mai sofisticate sau mai delicate. Dacă, însă, îi porți pe parcursul întregii zile, s-ar putea să fie mai comod să alegi rame care sunt ușoare și durabile. La Lensa găsești modele de rame de ochelari de vedere Vogue, care reprezintă un etalon în materie de confort, fiind deosebit de apreciate și pentru designul unic!\n\nConfortul în timpul purtării este, de asemenea, esențial. Greutatea ramelor, modul în care se potrivesc pe nas și presiunea pe care o exercită pe tâmple pot influența nivelul de confort. E de dorit ca ramele să fie ușoare, să se potrivească bine pe nas și să nu exercite o presiune excesivă pe tâmple.\n\nÎn funcție de modul în care îți îngrijești ochelarii, unii pot fi mai rezistenți decât alții. Dacă știi că tinzi să îți lași ochelarii în locuri în care s-ar putea zdrobi sau zgâria, ar fi indicat să alegi rame de ochelari mai rezistente. Dacă însă ești foarte atent cu îngrijirea lor, atunci poți opta pentru modele mai delicate.\n\nÎn concluzie, alegerea unei perechi de ochelari care să dureze implică o înțelegere clară a avantajelor și dezavantajelor diferitelor materiale pentru rame, precum și o luare în considerare a stilului de viață și a modului în care intenționezi să îi folosești. Nu este o sarcină ușoară, dar cu informațiile potrivite, vei putea face o alegere în cunoștință de cauză!",
        "label": "Bucovina"
    },
    {
        "title": "Să ne amintim de Constantin Berariu (1)",
        "text": "Atunci când este vorba de valori, nu trebuie să aşteptăm împlinirea unor cifre rotunde (cu 0 în coadă), ci trebuie să ne smerim în faţa faptelor deosebite oricând şi să le pomenim cât de des. Iată de ce „facem o recapitulare”: În momentul decesului său, acum 95 de ani, la 12 nov. 1929, Constantin Berariu – pentru intimi: Stănică – fiul Iulianei şi al arhipresviterului mitrofor Artemie, nepot direct al Mitropolitului Silvestru Morariu-Andrievici, la cei 59 de ani împliniţi (născut la 9/21 martie 1870 la Ceahor), era o figură binecunoscută în societatea înaltă bucovineană – şi nu numai – prin afirmarea sa consistentă ca poet, dramaturg-traducător, gazetar, activist civic şi politic, profesor universitar de drept constituţional, director al Teatrului Naţional din capitala Bucovinei.\n\nPoetul a debutat în 1891, în gazeta sibiană Tribuna („anecdota” Vulturul şi ţăranul, în nr. 273, din 10/22 dec., semnată C.B. Ceahor) – lucru ignorat (trecut cu vederea) de exegeţi – pentru a continua imediat cu producţii – versuri, proză şi cronică socială – în gazeta Încercări literare, scoasă la iveală împreună cu studenţii P. Ionescu şi Şt. Bodnărescu. Şi această publicaţie a rămas numai în stadiul de consemnare a numelui, deşi acolo este de găsit şi intensa colaborare juvenilă a lui Iorgu G. Toma, afirmat în viaţa social-politică şi culturală în deceniile care aveau să urmeze.\n\nActivitatea poetică şi în proză, pe lângă traducerile în premieră românească din dramaturgia germană, l-au propulsat, în 1912, ca membru în proaspăt înfiinţata Societate a Scriitorilor Români, cu sediul la Bucureşti, care i-a şi publicat, în Almanahul său, poeziile Nuntă şi Toamna, însoţite de o fotografie. Să reţinem că doar el şi G. Rotică reprezentau provincia nordică, „austriacă”, în onorantul ansamblu scriitoricesc. Atracţia către teatru s-a manifestat tot din anii juneţii, după cum ne împărtăşeşte şi vărul său de-al treilea Victor Morariu:\n\n„Pasiunea teatrului, trezită din copilărie, îşi găseşte teren de manifestare bogat în Junimea şi îndeosebi în Armonia. A fost sortit ca în domeniul acesta să se consacre şi ca poet: prin acel Făt-frumos în grădina sfintei Vineri (1903), feerie în versuri, pline de frumuseţe şi de sevă, care s-a învrednicit să apară în parte în paginile Sămănătorului şi i-a adus şi primirea în sânul Societăţii Scriitorilor Români. Încă înainte de aceasta, compozitorul Tudor Flondor îl invitase să-i scrie libretul operetei Moş Ciocârlan, însărcinare de care s-a achitat cu deplin succes, împreună cu regretatul Temistocle Bocancea. A avut şi bucuria de a-şi cânta însuşi versurile, în rolul lui Gheorghe vânătorul – şi cei ce l-au văzut atunci îşi vor aduce aminte cu drag de chipu-i mândru, de jocu-i plin de temperament şi de timbrul atât de simpatic al vocii sale de bariton.\n\nLa 1904 e printre înfiinţătorii Junimii literare, căreia îi dă, chiar în primul an, traducerea tragediei lui Grillparzer Hero şi Leandru, în metrul original. De prisos să mai spunem că şi de-a lungul operei acesteia sclipesc şi cheamă mereu atenţia atâtea şi atâtea frumuseţi şi bogăţii ale limbajului viguros şi colorat pe care şi-l cucerise. Nu cred că greşesc, afirmând că alegerea piesei se datoreşte cultului ce-l avea pentru Agata Bârsescu, marea glorie europeană a neamului românesc, care ne fascinase la Cernăuţi şi în rolul nefericitei preotese de la Sestos. Între studenţii români care seară de seară se înhămau la carul triumfurilor celebrei tragediane era şi entuziastul trubadur” („Făt-frumos” (Suceava), nov.-dec. 1929).\n\nStănică Berariu, exprimându-se atât prin traduceri (Ale mării şi iubirii valuri (Hero şi Leandru), tragedie în 5 acte de Fr. de Grillparzer – în 1895, volum în 1904), cât şi prin creaţii proprii, având ca filon pattern-uri populare: Moş Ciocârlan (în colaborare cu Tudor cav. de Flondor şi Tem. Bocancea, 1901), FătFrumos în grădina Sf. Vineri (1903 – volum în 1904), Norocul (feerie de Gr. de Pantasi, „Textul românesc în colaborare cu Const. Berariu” – 1903), ceea ce l-a propulsat, după Unire, în mod firesc, în fotoliul de director al nou înfiinţatului Teatru Naţional din Cernăuţi (1922-1926; 1927), timp în care a mai dat la iveală piesa Cheleş-Împărat (în 1923). După decesul său din 1929, revista Junimea literară i-a mai tipărit două piese traduse, rămase în manuscris: Clopotul scufundat de Gerhard Hauptmann şi Oricine de Hugo von Hoffmannsthal (ambele în 1930).\n\nPe plan civic-naţional îl găsim implicat pe tânărul Berariu într-o „răfuială” studenţească – „afacere” la modă pe vremea aceea – cu membri ai societăţii poloneze agresiv anti-bucovineană Sokol (în 1892 – urmată de o arestare, un proces, amendă etc.), pentru ca în 1896, la Innsbruck, unde-şi continua studiile, să aibă un duel cu un băştinaş, tot pentru a apăra onoarea valahă (moment evocat de P. Sireteanu în Constantin Berariu ca student universitar la Innsbruck. 1896-1899, în „Junimea literară” din sept.-dec. 1930). La anul 1901, pe fondul campaniei furibunde a guvernatorului austriac Bourguignon împotriva purtării eşarfei tricolore de către populaţia românească, Const. Berariu dă la iveală broşura Tricolorul românesc, despre care ne lămureşte în prefaţă:\n\n„Scrierea de faţă este un product al luptei naţionale ce o purtăm în Bucovina. Tricolorul este în Bucovina, de mai mulţi ani, prigonit, sub pretextul că ar reprezenta colorile Regatului român. Persecuţiunea a provocat mari şi legitime nemulţumiri. Se iviră conflicte cu autorităţile politice, cu urmări de învinuiri nedrepte, procese, intervenţii parlamentare etc. etc. Tricolorul românesc reprezintă în realitate colorile naţionalităţii noastre din toate ţările locuite de români. Originea şi cursul împământenirii lui la poporul nostru sunt însă atât de puţin cunoscute, încât există nedumeriri. Această scriere are menirea de a înlătura nedumeririle şi – cercând a da tabloul genezei – de a proba falsitatea afirmării care reduce valoarea tricolorului, restrângându-l la hotarele României”.\n\nEducaţia civică, necesară unei populaţii de-abia ieşită de sub chingile unei ocupaţii străine şi care avea nevoie de o racordare la noile realităţi ale României Mari, şi-a continuat-o profesorul, după Unire, atât prin cursurile universitare, cât şi prin intervenţii la obiect în gazeta „Glasul Bucovinei” (Francul şi coroana, Pasivitatea ca act politic, Universitatea din Cernăuţi Măestrul Constantin Nottara), în revista „Cugetări (Reprezentarea proporţională, Reforma electorală), sau prin cartea Noua Constituţie a României – Reflexiuni şi ante-proiect (în 1922).\n\nPosteritatea a avut grijă, când şi când, să încerce resuscitarea memoriei sale prin câte un articol omagial, ceea ce – până la eventuala ediţie a operelor sale, cât de cât complete – încercăm şi noi să facem. În 1929 ziarul Tribuna din Cernăuţi a reluat câteva dintre poeziile poetului, iar în anul următor revista Junimea literară i-a dedicat câteva zeci de pagini comemorative, la care au contribuit diverşi oameni ai condeiului din ţară şi unde au văzut lumina tiparului câteva din manuscrisele sale inedite. Înainte de aceasta, însă, extragem din „Glasul Bucovinei” o mini-inventariere, cum ar fi aceea din sept. 1923, atunci când subliniază că în ziarul „Viitorul” a fost remarcată „Inspiraţia puternică, stilul pitoresc, neaoş, strălucitor (din cele mai frumoase versuri dramatice ce s-au scris în limba noastră)”, aşa încât „ai impresia că dai de o lume nouă, de o limbă nouă şi monumentală, care este o surpriză din cele mai plăcute şi care arată, în acelaşi timp, posibilitatea infinită de progres şi de dezvoltare a bogatei şi melodioasei limbi româneşti” (despre Cheleş-Împărat). Despre aceeaşi piesă, „Gândirea”, nr. 7 din An. III, relevând „limba reavănă şi limpede”, apreciază: „Cuvintele se aşează rotunjite cu migală ca de mâna unui meşter cioplitor de flori în lemn, şi endecasilabul – împrumutat fără îndoială din literatura germană, al cărei vers dramatic este – e făcut firesc şi curgător, cu rime care te aşteaptă cu noutatea lor pe fiecare pagină”, pentru a ajunge la concluzia: „D. Victor Eftimiu şi ceilalţi sunt, de fapt, feciorii literari ai d-lui Constantin Berariu”.\n\nCorolarul survine la doi ani de la moartea eroului nostru, datorită penei lui Mircea Streinul, care nu se fereşte de cuvinte:\n\n„Poet în adevăratul înţeles al cuvântului, dârz luptător naţionalist şi om de o rar întâlnită bunătate, Constantin Berariu rămâne în istoria culturală a Bucovinei unul din cele mai luminoase chipuri, alături de ceilalţi ctitori ai conştiinţei româneşti din acest colţ de ţară.\n\nConstantin Berariu, îndrăgostit de tot ce are sufletul românesc mai specific, l-a tălmăcit în versuri vibrante şi armonioase, ajungând să ne dea minunatele piese FătFrumos în grădina Sfintei Vineri şi Cheleş-Împărat, scrieri de un cald lirism şi, totuşi, de un puternic simţ scenic.\n\nProfund cunoscător al literaturii universale, marele nostru scriitor bucovinean a tradus din limba germană mai multe piese, dintre care Clopotul scufundat (G. Hauptmann) şi Oricine (H. V. Hofmannsthal) pot servi ca model de stil spontan, model de versuri lucrate parcă în argint, cu daltă de aur, versuri modelate de vreun meşter florentin; iar mai ales Clopotul scufundat seamănă cu o lacră de lemn scump care închide comori de înstelate nestemate, irizări de cer văratec, prospeţime de zori autumnali. Păgâna chemare către pământ şi codru din Clopotul scufundat, Constantin Berariu a redat-o în tălmăcirea sa cu o strălucire întru nimic mai prejos decât a originalului; iar traducerea lui Oricine a însemnat o oprire meditativă în faţa trecerii universale, recunoaştere a morţii care nu poate tulbura fericirea celor drepţi.\n\nEnorma contribuţie a lui Constantin Berariu la literatura bucovineană e de o importanţă covârşitoare, […] Se impune adunarea în volum a scrierilor lui Constantin Berariu” (Constantin Berariu, în Calendarul „Glasul Bucovinei” pe 1932, p. 57-59].",
        "label": "Bucovina"
    },
    {
        "title": "Un bărbat a sunat și a cerut ajutor la 112 după ce a fost trântit la podea de soție",
        "text": "Un bărbat a sunat și a cerut ajutor la 112 după ce a fost trântit la podea de soție. Cei doi soți erau în stare de ebrietate și s-au luat la ceartă iar cearta a degenerat.\n\nSâmbătă, la ora 21:11, polițiștii de la Gura Humorului au fost sesizați prin SNUAU 112 de către un bărbat din comuna Păltinoasa, sat Capu Codrului, județul Suceava, cu privire la faptul că a soția l-a lovit.\n\nCum acesta a cerut ajutor, agenții s-au deplasat la fața locului unde i-au găsit pe cei doi soți în stare de ebrietate.\n\nSupărat, bărbatul a relatat faptul că s-a certat cu soția sa, pe fondul consumului de băuturi alcoolice din partea ambilor, iar în momentul în care el dorea să părăsească domiciliul comun, femeia l-a împins la pământ.\n\nBărbatul a căzut și s-a lovit la genunchi în urma incidentului.\n\nLa fața locului nu a intervenit nici un echipaj de ambulanță întrucât persoana vătămată a declarat faptul că nu are nevoie de acordarea de îngrijiri medicale.\n\nDe asemenea, bărbatul s-a opus emiterii unui ordin de protecție.\n\nÎn cauză a fost întocmit dosar penal privind săvârșirea infracțiunii de ,,Violență în familie”, cauza urmând a fi soluționată procedural prin Parchetul de pe lângă Judecătoria Gura Humorului.",
        "label": "Bucovina"
    },
    {
        "title": "Bătrână găsită fără suflate, în casă, după ce fiul din străinătate a cerut ajutor pentru că femeia nu mai răspundea la telefon",
        "text": "Bătrână găsită fără suflate, în casă, după ce fiul din străinătate a cerut ajutor pentru că femeia nu mai răspundea la telefon. Bărbatul a sunat o cunoștiință și a rugat-o să meargă de urgență la locuința mamei sale.\n\nMiercuri, la orele 13.10, Poliția municipiului Suceava a fost sesizată prin SNUAU 112 de către o femeie cu privire la faptul că nu reușește să ia legătura cu o localnică de 81 ani, care locuiește în Suceava, strada Mărășești. Bătrâna nu răspundea la ușă.\n\nLa fața locului a fost identificată apelanta, administrator al Asociației de Proprietari.\n\nAceasta a declarat că a fost contactată de fiul bătrânei, care locuișete în străinătate, și acesta i-a cerut să se deplaseze la apartamentul mamei întrucât nu reușește să ia legătura cu ea\n\nDeoarece nu a răspuns nimeni la ușă, la îndemnul numitului fiului, administratora a apelat SNUAU 112.\n\nLa fața locului s-a prezentat un echipaj de pompieri care, forțând ușa de acces în imobil, întrucât era asigurată din interior, a pătruns în apartament.\n\nBătrâna a fost identificată fără semne vitale, întinsă pe pat. Echipajul de ambulanță sosit la fața locului a constatat decesul sus-numitei.\n\nDin verificări, a reieșit că defuncta nu era în evidențele unui medic de familie, suferea de mai multe afecțiuni și se deplasa cu un cadru metalic. De asemenea, aceasta era o fire retrasă și nu primea vizite.\n\nS-a luat legătura telefonic cu fiul, care a precizat că se află la muncă în Olanda și că revine la domiciliu în perioada imediat următoare, pentru a se ocupa de funeraliile mamei sale.\n\nTotodată, sus-numitul a precizat că ultima dată acesta a discutat cu mama sa marți, când femeia i-a precizat că se simte rau.\n\nUlterior, deși a încercat să o contacteze telefonic de mai multe ori, femeia nu a răspuns la apeluri.\n\nUșa de acces în apartament era asigurată din interior, iar fereastra era închisă.",
        "label": "Bucovina"
    },
    {
        "title": "O incursiune în universul artei populare şi al simbolurilor româneşti prin ochii unui maestru al penelului",
        "text": "Pictorul şi graficianul bucovinean Radu Bercea a revenit în holul de marmură al Colegiului Naţional „Nicu Gane” din Fălticeni pe 8 noiembrie, pentru a vernisa cea de-a VIII-a expoziţie de artă din cadrul acestui prestigios lăcaş de cultură. Intitulată sugestiv „Confesiuni vizuale”, expoziţia surprinde privitorii prin bogăţia şi originalitatea lucrărilor inspirate din motivele tradiţionale româneşti. Cu o atenţie aparte la detalii şi o deosebită măiestrie, Radu Bercea îmbină simbolistica păsărilor stilizate cu frumuseţea florilor decorative, creând un univers vizual aparte, ancorat în arta populară.\n\nExpoziţia reuneşte lucrări realizate în „două maniere diferite de exprimare”, inspirate atât din stilul floral specific Bucovinei, un decorativ de inspiraţie populară, care s-a aşezat extraordinar de bine alături de păsările stilizate şi înfrumuseţate cu elemente din arta populară românească. Prin aceste lucrări, artistul reînvie un limbaj arhaic, reinterpretând simboluri tradiţionale şi oferindu-le o estetică modernă. Nu sunt păsări realiste, ci simboluri stilizate ce evocă arhetipuri adânc înrădăcinate în cultura noastră, elemente ce transmit căldură şi frumuseţe.\n\n„Este pentru a opta oară când domnul Radu Bercea expune la Colegiul Naţional «Nicu Gane», într-o colaborare ce durează de doi ani şi jumătate. Aducerea acestor opere la Fălticeni ne oferă o oportunitate unică de a aprecia diversitatea şi bogăţia tradiţiilor româneşti prin ochii unui artist autentic” a declarat prof. dr. Codrin Benţa, directorul colegiului.\n\nLucrările sale evocă motive populare regăsite în albume de artă populară, în ornamentele tradiţionale din ţesături sau obiecte casnice vechi. Pictorul Radu Bercea descoperă frumuseţea acestor forme arhaice printr-un proces de cercetare, păstrând o linie de continuitate cu tradiţia, dar conferindu-le şi o interpretare artistică actuală, cu o compoziţie ce le oferă valoare adăugată.\n\n„În această expoziţie, artistul ne propune un divertisment vizual deosebit de bogat şi variat, ceea ce nu este uşor de realizat, având în vedere complexitatea simbolurilor româneşti. Nu este deloc uşor să diversifici modelele pe care le ei şi le abordezi şi vă spun asta pentru că am tatonat şi eu sculptura populară şi am folosit astfel de simboluri în ornamentică” a adăugat prof. Codrin Benţa, apreciind totodată capacitatea artistului de a transforma fiecare operă într-o poveste vizuală cu o identitate unică.\n\nLucrările lui Radu Bercea sunt „izvoare de tradiţii populare”\n\nProf. Maria Creţu din Mălini a adus un omagiu artistului, citind fragmente din poezia „Legenda lui Radu Bercea” de Emil Ianuş, care evocă parcursul său artistic de la Cuciurul Mare, Cernăuţi, Bucovina, locul naşterii sale, până la Humor. Poezia subliniază harul artistic şi pasiunea cu care Radu Bercea s-a dedicat artei, iar expoziţia de la Fălticeni se dovedeşte a fi încă o dovadă a dragostei sale pentru frumos şi pentru tradiţia românească.\n\nProf. Ioan Iţco de la Câmpulung Moldovenesc a subliniat nobleţea şi delicateţea pe care artistul le transmite prin lucrările sale: „Radu Bercea este o personalitate cunoscută, iar lucrările sale sunt pline de viaţă şi expresivitate. Sunt tablouri în care regăsim fie veselia, fie melancolia, o reflecţie a unui destin artistic complex şi plin de însemnătate”.\n\nScriitorul Andrei Breabăn, redactorul-şef al revistei „Dacia străbună”, a comparat tablourile lui Radu Bercea cu izvoare de tradiţie populară, remarcând frumuseţea unică a motivelor româneşti reprezentate: „Mă aflu pentru a treia oară în cel mai puternic centru cultural din judeţul Suceava şi rostesc doar trei titani ai culturii române, Mihail Sadoveanu, Nicolae Labiş şi Ion Irimescu care marchează această zonă a Fălticeniului.\n\nLucrările lui Radu Bercea din această expoziţie sunt izvoare de tradiţii populare, motive pe care bunicile şi străbunicile noastre, mergând până la strămoşii noştri daci, le-au folosit pentru a înfrumuseţa diverse obiecte, casele, şi costumele populare. Observ doar motive specifice poporului român, care fac ca tablourile să fie de o frumuseţe deosebită, în care culorile reflectă lumina, căldura şi bunătatea sufletească a artistului”.\n\nScriitorul Vasile Moroşanu a vorbit despre importanţa simbolurilor florale şi a păsărilor în lucrările lui Radu Bercea: „Florile lui Radu aduc speranţă şi optimism, iar cromatica este una deosebită. Păsările sunt simboluri ale libertăţii, şi Radu Bercea reuşeşte să le ofere o interpretare inedită, în care motivele populare capătă o nouă viaţă”.\n\nExpoziţia „Confesiuni vizuale” a atras nu doar iubitori de artă, ci şi elevi ai colegiului, fascinaţi de măiestria pictorului. Tinerii, unii dintre ei la rândul lor pasionaţi de pictură, au avut ocazia să discute cu artistul despre tehnicile şi stilul său, să înţeleagă sursele de inspiraţie şi să primească sfaturi preţioase.\n\nProf. Constantin Bulboacă, preşedintele Cenaclului „Nicolae Labiş”, a subliniat importanţa unei astfel de expoziţii în formarea culturală a tinerilor: „Este esenţial ca tinerii să cunoască astfel de valori autentice şi să-şi găsească inspiraţia în artişti de o asemenea valoare”.\n\nModest cum îl ştim, Radu Bercea şi-a exprimat recunoştinţa faţă de primirea călduroasă pe care o are de fiecare dată la Fălticeni, oraşul care i-a acordat titlul de cetăţean de onoare. În cuvinte puţine, dar încărcate de emoţie, pictorul şi-a exprimat dragostea pentru acest loc care i-a devenit „casă” culturală.\n\n„Sunt onorat de primirea călduroasă de fiecare dată când vin la Fălticeni. Vin cu mare plăcere şi mă bucur că pot împărtăşi din universul meu vizual cu oamenii de aici” a mărturisit artistul, încheind pe o notă de sinceritate ce a rezonat cu publicul prezent.\n\nUn mesaj de suflet pentru generaţiile viitoare\n\nExpoziţia „Confesiuni vizuale” a lui Radu Bercea este o invitaţie la introspecţie şi la o mai bună înţelegere a rădăcinilor noastre culturale. Este o mărturisire a legăturii artistului cu tradiţia românească, o punte între trecut şi prezent, o celebrare a frumuseţii şi simbolisticii româneşti, cu un mesaj puternic pentru cei care privesc dincolo de forme şi culori. Această expoziţie reprezintă, totodată, un omagiu adus pasiunii sale şi un exemplu pentru noile generaţii care îşi caută drumul în artă.\n\nManifestarea s-a încheiat cu un concert de flaut susţinut de prof. Puiu Creţu, adăugând un plus de rafinament unei zile dedicate culturii şi tradiţiilor româneşti.\n\nExpoziţia „Confesiuni vizuale” a lui Radu Bercea rămâne o pagină vibrantă în cronica culturală a oraşului Fălticeni, consolidând legătura dintre artă şi comunitate într-o manieră profundă şi emoţionantă.",
        "label": "Bucovina"
    },
    {
        "title": "Sinodul Bisericii Ortodoxe Autocefale a Ucrainei se opune solicitării BOR de a înfiinţa, în Ucraina, o structură subordonată Patriarhiei Române",
        "text": "Sinodul Bisericii Ortodoxe Autocefale a Ucrainei (PTU) a emis, după şedinţa sa din 7 noiembrie a.c., un comunicat oficial în care îşi reafirmă opoziţia faţă de posibilitatea înfiinţării unei structuri ortodoxe româneşti independente pe teritoriul Ucrainei. Sinodul PTU insistă ca toate instituţiile Bisericii Ortodoxe care funcţionează în graniţele recunoscute internaţional ale Ucrainei să fie subordonate canonic şi administrativ Bisericii Ortodoxe a Ucrainei, inclusiv comunitatea românească. Această poziţie restricţionează însă în mod considerabil libertatea credincioşilor ortodocşi români de a-şi desfăşura practicile religioase într-un cadru autonom, care să răspundă necesităţilor şi tradiţiilor proprii, arată publicaţia cernăuţeană BucPress.\n\nIată un extras din comunicatul oficial privind şedinţa Sinodului Bisericii Ortodoxe din Ucraina (PTU) din 7 noiembrie 2024.\n\n„3. Luând în discuţie comunicatul Preafericitului Părinte Mitropolit Epifanie al Kievului şi al întregii Ucraine privind anunţarea din partea Sinodului Bisericii Ortodoxe Române a intenţiei de a înfiinţa o structură subordonată Patriarhiei Române în Ucraina, Sfântul Sinod a reiterat hotărârile sale anterioare, că, în conformitate cu procedura canonică şi în condiţiile stabilite în Tomosul de Autocefalie al Bisericii Ortodoxe a Ucrainei, toate instituţiile Bisericii Ortodoxe din interiorul graniţelor de stat ale Ucrainei recunoscute internaţional, inclusiv cele recunoscute de România, trebuie să funcţioneze în cadrul Bisericii Ortodoxe a Ucrainei şi în consultare cu aceasta.\n\nCrearea de structuri bisericeşti ortodoxe pe teritoriul recunoscut internaţional al Ucrainei fără consimţământul Întâistătătorului şi al Sinodului Bisericii Ortodoxe a Ucrainei care nu recunosc autoritatea canonică a Întâistătătorului Bisericii Ortodoxe a Ucrainei reprezintă o încălcare a ordinii canonice şi contravine Tomosului. Este, de asemenea, de importanţă seculară şi internaţională, deoarece atinge problema suveranităţii de stat şi a integrităţii teritoriale a Ucrainei.\n\nÎngrijirea românilor ortodocşi care locuiesc pe teritoriul canonic al altor Biserici Ortodoxe Locale se realizează de către Biserica Ortodoxă Română în conformitate cu acordurile încheiate cu aceste Biserici, şi nu prin înfiinţarea unor structuri separate fără consultarea şi acordul Bisericilor respective. În mod similar, alte Biserici Ortodoxe se ocupă de credincioşii ortodocşi care le aparţin din punct de vedere etnic, dar care locuiesc în România, nu independent şi nu la discreţia lor, ci în conformitate cu ordinea canonică, cu acordurile şi înţelegerile încheiate cu Biserica Ortodoxă Română.\n\nÎn cadrul Bisericii Ortodoxe Române, există Vicariatul Ortodox Ucrainean din România, cu sediul în Sighet, Maramureş, pentru comunităţile religioase ortodoxe, care sunt formate preponderent din etnici ucraineni. Vicariatul este subordonat direct Patriarhului României şi are autonomie.\n\nBiserica Ortodoxă a Ucrainei, pentru a răspunde nevoilor religioase şi naţionale ale românilor ortodocşi care trăiesc în Ucraina, pe aceleaşi baze ca şi cele stabilite pentru ucrainenii ortodocşi din România, doreşte să continue colaborarea cu Biserica Ortodoxă Română pentru dezvoltarea structurii Vicariatului Ortodox Român din Ucraina, a cărui înfiinţare a primit binecuvântarea Sinodului din anul 2019, ca răspuns la dorinţa Sfântului Sinod al Bisericii Ortodoxe Române şi despre care Patriarhia Română a fost informată în scris în acelaşi timp.\n\nDomnul nostru Iisus Hristos a spus: «Orice vreţi să vă facă oamenii, faceţi-le şi voi» (Luca 6:31). Sfântul Sinod mărturiseşte că Biserica Ortodoxă a Ucrainei, în conformitate cu ordinea canonică, cu definiţiile Tomosului Patriarhal şi Sinodal de autocefalie, călăuzită de precedentele privind activitatea comunităţilor bisericeşti româneşti pe teritoriul altor Biserici Locale, doreşte sincer şi din toată inima să continue dialogul cu Biserica Ortodoxă Română pentru a ajunge la o soluţie benefică tuturor, despre care Sfântul Sinod al Bisericii Ortodoxe Române a fost informat în scris.” (N.B.)",
        "label": "Bucovina"
    },
    {
        "title": "IPJ Suceava în doliu, după trecerea la cele veşnice a agentului-şef principal de poliţie Petrică Lupu",
        "text": "> El a fost răpus de o boală incurabilă şi galopantă\n\nInspectoratul de Poliţie Judeţean Suceava este în doliu şi a condus pe ultimul drum pe unul dintre poliţiştii „care au cinstit instituţia Poliţiei Române”.\n\nLa 48 de ani, agentul-şef principal de poliţie din cadrul Postului de Poliţie Buneşti – Secţia de Poliţie Rurală Preuteşti Petrică Lupu a trecut în lumea celor drepţi „după un destin şi o viaţă care i-au încercat în mod constant capacităţile personale, profesionale şi familiale”.\n\nAflăm că a trăit intens şi a plecat în lumea celor drepţi prea devreme, răpus în circa 3 luni de o boală galopanta şi incurabilă.\n\n„Este doar o etapă în veşnicia unui om care şi-a câştigat respectul comunităţii pe care a slujit-o” a transmis IPJ Suceava.\n\nPoliţia Judeţeană Suceava menţionează că Petrică Lupu a fost un poliţist bun şi apreciat în comunitate, un om a cărui experienţă de viaţă şi-a pus amprenta pe dezvoltarea carierei profesionale şi un om care a dăruit viitorului Poliţiei Române descendenţi ce îi vor asigura veşnicia.\n\nPetrică Lupu a absolvit Şcoala de Agenţi de Poliţie „Vasile Lascar” din Câmpina în anul 2001 şi şi-a desfăşurat activitatea în cadrul Poliţiei Oraşului Dolhasca şi mai apoi la Postul de Poliţie Buneşti şi Secţia de Poliţie Rurală Preuteşti. A avut o activitate profesională încununată de realizări şi un comportament deontologic exemplar, îmbinând profesionalismul cu credinţă puternică in biserică şi valori.\n\nUn poliţist exemplar, echilibrat, care a ştiut să îmbine fermitatea cu empatia şi să evalueze în mod corect fiecare situaţie în care a intervenit, subliniază IPJ Suceava.\n\nPotrivit sursei citate, destinul nu avea însă să îi rezerve lui Petrică Lupu doar provocări profesionale. Viaţa fericită de familie avea să fie grevata ireversibil şi tragic de decesul soţiei în urmă cu circa 10 ani, mama a doi băieţi minori.\n\nA jelit şi cu rugă şi credinţă în Dumnezeu au mers cu toţii mai departe. Le-a fost greu, dar s-au avut unii pe alţii şi toţi pe Petrică, au plâns şi s-au rugat împreună. Astăzi rămân doar doi băieţi minunaţi de 16 şi 19 ani.\n\n„Cel mare”, rămas stâlpul familiei, a promovat cu succes, în urma cu doar o lună, concursul de admitere la Academia de Poliţie. Duce mai departe elanul şi profesionalismul tatălui său. „Cel mic” îşi doreşte să devină medic şi să încerce ceva mai mult pentru identificarea unor soluţii care să dea şansă la viaţă în situaţia unor boli precum cea a tatălui său.\n\n„Respect, domnule agent-şef principal de poliţie Petrică Lupu. Colegii din cadrul IPJ Suceava îţi aduc un ultim omagiu şi te asigură că îţi vor marca aşa cum se cuvine.\n\nVom fi o familie extinsă şi pentru băieţii tăi dragi şi le vom arăta că «orfan» este doar o deviaţie şi o inadvertenţa semantică a terminologiei” a transmis Poliţia Judeţeană Suceava. (N.B.)",
        "label": "Bucovina"
    },
    {
        "title": "Primarul de Moara organizează Balul Gospodarilor, la inaugurarea Centrului Cultural din comună FOTO",
        "text": "Primarul de Moara organizează Balul Gospodarilor din localitate, la inaugurarea Centrului Cultural Moara.\n\nEduard Dziminschi îi invită pe morăreni să participe la acest eveniment, vineri, 8 noiembrie, după inaugurarea Centrului Cultural – locul unde se va desfășura balul. Centrul va fi sfințit și inaugurat vineri, la ora 15,30.\n\nInvestiția se ridică la aproape 1,5 milioane de euro iar centrul este unul momern și cu dotări la nivel european.\n\nClădirea a fost realizată după un proiect realizat de o firmă de specialitate din Cluj și în interior va fi amenajat și un muzeu al satului (în care vor fi expuse elemente ale portului popular, obiecte realizate de meșteșugari dar și documente despre localitatae Moara) și un centru cultural.\n\nDe asemenea, centrul beneficiază de o sală de spectacole modernă.",
        "label": "Bucovina"
    },
    {
        "title": "CJ Suceava menţine nivelul taxelor şi tarifelor pentru anul 2025",
        "text": "> Sunt prevăzute unele ajustări la tarifele Muzeului Naţional al Bucovinei şi introducerea unor noi servicii medicale la Spitalul Judeţean\n\nPreşedintele Consiliul Judeţean Suceava, Gheorghe Şoldan, a publicat propunerile pentru nivelul taxelor şi tarifelor aplicabile în anul 2025.\n\nPotrivit proiectului de hotărâre, majoritatea instituţiilor judeţene îşi vor păstra tarifele la nivelul anului 2024. Printre acestea se numără Direcţia Arhitect-Şef, Direcţia de Finanţe-Contabilitate, Centrul Cultural „Bucovina”, Biblioteca Bucovinei „I.G. Sbiera”, Direcţia Judeţeană de Evidenţă a Persoanelor, instituţiile de învăţământ special şi Aeroportul „Ştefan cel Mare” Suceava. Aceste taxe rămân neschimbate, conform anexelor proiectului de hotărâre.\n\nReduceri de tarife la Muzeul Naţional al Bucovinei\n\nMuzeul Naţional al Bucovinei propune pentru anul 2025 reducerea tarifelor pentru expoziţiile temporare, atât cu costuri de asigurare, cât şi fără. Reducerea este motivată de scăderea numărului de vizitatori pentru aceste tipuri de expoziţii:\n\nAdulţi: scădere de la 10 lei la 4 lei/persoană.\n\nCopii, elevi, studenţi: scădere de la 2,5 lei la 1 leu/persoană.\n\nPensionari: scădere de la 5 lei la 2 lei/persoană.\n\nExpoziţii temporare fără costuri de asigurare: acces gratuit pentru toate categoriile de vizitatori.\n\nSpitalul Clinic Judeţean de Urgenţă „Sfântul Ioan cel Nou” Suceava a propus introducerea unor tarife pentru noi servicii medicale, în contextul extinderii ofertei de examinări şi consultaţii:\n\nTotodată, pentru alinierea tarifelor cu cele decontate de Casa de Asigurări de Sănătate, spitalul propune reducerea tarifelor pentru:\n\nScintigrafie cardiacă de repaus – SPECT-EKG gated: de la 800 lei la 600 lei.\n\nScintigrafie cardiacă cu test la efort – SPECT: de la 800 lei la 600 lei.\n\nRestul tarifelor din anexa aferentă spitalului vor rămâne la nivelul din 2024.\n\nConform proiectului de hotărâre, 50% din veniturile obţinute din închirierea sau concesionarea bunurilor publice ale judeţului Suceava vor fi virate la bugetul propriu al Consiliului Judeţean. Pentru instituţiile subvenţionate de la bugetul local, procentul va fi de 100%. (N.B.)",
        "label": "Bucovina"
    },
    {
        "title": "„Dacă apocalipsa va veni”",
        "text": "Luni, 4 noiembrie a.c., la Vila Alice din municipiul Suceava, a avut loc lansarea cărţii „Dacă apocalipsa va veni” (Editura Lidana, 2024) semnată de prof. Vasile Constantin Boghian, eveniment ce a coincis cu ziua de naştere a autorului.\n\n„Este a treia mea carte apărută în ordine cronologică, după «Românii între Păcală şi Mioriţa» şi «De la comunism la globalizare şi înapoi? ». Iniţial am publicat câteva articole care au văzut lumina tiparului în cotidianul «Crai nou» şi în «New York Magazine». Distinsa doamnă Mirela Roznoveanu, stabilită de mulţi ani la New York, m-a încurajat să scriu această carte” a spus Vasile Constantin Boghian, explicând apoi conţinutul volumului, printr-o incursiune istorică despre apariţia marxismului ca o mişcare filosofică-utopică, trecând prin radicalizarea sa sângeroasă în timpul Revoluţiei bolşevice din Rusia (căderea regimului ţarist al Romanovilor), el vorbind, apoi, despre cum Lenin a fost expulzat din Germania pentru a stârni revoluţia în Rusia, apoi despre regimul comunist, pentru ca, în final, să explice originile ideologiei neomarxismului în lumea contemporană, în state precum SUA şi Germania.\n\nFostul său profesor universitar Mihai Iacobescu a vorbit pe larg despre tendinţele geopolitice ale lumii actuale de după căderea Cortinei de Fier, subliniind transformarea individului în Homo deus, după expresia scriitorului Yuval Noah Harari, care a scris cartea „Homo deus. Scurtă istorie a viitorului”.\n\n„Neomarxiştii globalişti se străduiesc să ne impună ideologiile lor Woke si LGBTQ+, o lume fără creştinism, eventual cu o nouă religie globală creată de ei, o populaţie ultracontrolată, deposedată de proprietăţi, uniformizată rasial, degradată moral şi fizic (transgenderii) şi care urmează să nu mai trăiască în familii, ci în grupuri” a subliniat la lansarea cărţii prof. univ. dr. Mihai Iacobescu.\n\nVasile Constantin Boghian, care a împlinit lunea trecută 68 de ani, a absolvit Universitatea „Ştefan cel Mare” Suceava, fiind mulţi ani profesor de istorie-geografie, o vreme la Şcoala Gimnazială nr. 1 Suceava, apoi la Colegiul Naţional „Petru Rareş”. A participat la două congrese internaţionale de istorie şi a absolvit un masterat la catedra de filosofie, ca şef de promoţie, cu lucrarea de disertaţie „Globalizarea, un nou totalitarism?”, notată cu 10.",
        "label": "Bucovina"
    },
    {
        "title": "Lecția demnității și a solidarității, predată de dascălii suceveni în stradă, pentru noi toți FOTO",
        "text": "Lecția demnității și a solidarității a fost predată de dascălii suceveni în stradă, pentru noi toți. Luni, cadrele didactice din județ au organizat un protest de amploare în centrul Sucevei și s-au revoltat, printre altele, și împotriva unei clase politice despre care spun că nu le mai reprezintă interesele.\n\nO lecție de demnitate și de solidaritate de care cred sincer că aveam nevoie. De data aceasta nu mai sunt Reziștii în stradă sau nu știu ce tineri pe care unii îi numeau frumoși, dar care erau mânați de politic în lupta lor! Nu mai sunt protestatari plătiți de unii sau de alții sau mituiți cu tot felul de promisiuni!\n\nDe data aceasta sunt în stradă dascălii noștri și ai copiilor noștri, sunt în stradă oameni care educă și formează generații și care cer la unison RESPECT.\n\nCât de mult respect pot primi acești oameni într-un stat eșuat, într-o țară în care ești luat de prost dacă ești de bun simț, în care cocalari și parveniți fac legea, rămâne o întrebare pentru care ar trebui totuși să căutăm răspunsuri.\n\nZilele acestea dascălii țin capul de afiș pe toate posturile naționale de televiziune dar și în ziare. Ei care de obicei sunt discreți și rezervați și poate chiar resemnați într-o anumită măsură.\n\nSunt în stradă zilele acestea și la TV oameni care ar trebui să fie modele, nu pepițele pe care le vedem zilnic pe sticlă, nu știu ce manelișiti sau marea vedetă Vulpița (despre care aflu din tabloide că e fericită pentru că ar fi născut de curând – o știre fără de care ar fi fost pustiu!).\n\nSunt în stradă oameni care ar trebui să aibă un cuvânt greu de spus în societate, fiind oameni care modelează alți oameni, dar care de 30 de ani sunt scuipați în cap de politicieni, care sistematic i-au ignorat, i-au trecut cu vederea tocmai pentru că… au fost de bun simț. Pe principiul că un profesor nu o să pună mâna pe rangă și o să vină la București să facă scandal, așa cum au procedat alții în istoria post decembristă.\n\nSe pare că acum nu mai pot fi ignorați, mai ales în an preelectoral. Se pare că au făcut front comun și luptă împreună pentru demnitatea lor. Așa cum ar trebui să luptăm toți – pentru drepturile noastre, pentru un viitor mai bun pentru copiii noștri.\n\nNu sunt cuvinte mari, e ceea ce ar trebui să facem, să le luăm exemplul și să începem să fim uniți, să avem interese comune și să luptăm pentru ele, să-i taxăm pe toți cei care în ultimii 30 de ani au făcut din România un stat eșuat! Un stat ai cărui cetățeni pleacă cu milioanele la muncă în țări străine, unde unii sunt tratați ca sclavi!\n\nDin rândul acestor oameni ar trebui copiii noștri să își ia modelele, din rândul dascălilor, nu din programe de divertisment de la TV sau de pe Tik ToK!\n\nA fost o mobilizare ca la carte azi la Suceava din partea cadrelor didactice și peste 2.200 de oameni s-au făcut auziți.\n\nAu protestat în centrul orașului, au mărșăluit de străzi și au pichetat sediile partidelor aflate la guvernare – PSD și PNL. Un protest fără incidente, pașnic dar de amploare.\n\nO observație aș face totuși organizatorilor, care ar trebui să fie imparțiali, și dacă tot s-a scandat minute în șir și s-a făcut oprire în fața sediului PSD Suceava, la fel ar fi trebuit să se întâmple, dar exact la fel, și în fața sediului PNL (miniștrii învățământului au fost numiți de acest partid în ultimii ani), pentru a nu se da prilej de interpretări chiar în rândul cadrelor didactice!\n\nÎn rest, felicitări dascălilor suceveni pentru că s-au mobilizat în acest mod și pentru că își cer tare și răspicat drepturile! La urma urmei nu vorbim de maneliști în care unii aruncă bani pe la petreceri (printre altele, banii aruncați pe la petreceri în maneliști și în pepițe nu sunt contabilizați de ANAF, dar meditațiile profesorilor da!) ci de cei care ne formează copiii și nepoții, de cei care ar trebui să fie într-adevăr RESPECTAȚI într-o Românie EDUCATĂ, într-o Românie NORMALĂ, iar a-i plăti pe acești oameni în conformitate cu studiile lor și cu munca pe care o fac ar fi într-adevăr un semn de RESPECT!",
        "label": "Bucovina"
    },
    {
        "title": "„Cântecele neamului”, ediţia a XIV-a",
        "text": "În perioada 29-30 octombrie a.c., la Casa de Cultură a Sindicatelor Suceava se va desfăşura cea de-a XIV-a ediţie a Festivalului-concurs internaţional de folclor „Cântecele neamului”.\n\nMarţi, cu începere de la ora 17:00, vor evolua în concurs solişti vocali şi instrumentişti în acompaniamentul orchestrei Ansamblului Folcloric „Bucovina” a Şcolii Populare de Artă „Ion Irimescu” Suceava, dirijor Trifan Leancă, coregraf Alina Leonte, director Ion Băiţan.\n\nA doua zi, 30 octombrie, cu începere de la ora 17:00, vor avea loc gala laureaţilor şi un recital folcloric, acompaniat tot de Orchestra Ansamblului Folcloric „Bucovina”.\n\nConcursul şi gala laureaţilor sunt programate la Casa de Cultură a Sindicatelor Suceava, marţi, 29 octombrie a.c., şi, respectiv, 30 octombrie a.c., începând cu ora 17:00.\n\n„Intrarea este liberă” au transmis organizatorii: Consiliul Judeţean Suceava, Şcoala Populară de Artă „Ion Irimescu” şi Centrul Cultural „Bucovina”.",
        "label": "Bucovina"
    },
    {
        "title": "Bucuria de la Jahalia",
        "text": "La o primă apreciere, localitatea Râşca din judeţul Suceava nu spune prea mult pentru cei neavizaţi în legătură cu spiritul oamenilor de acolo, despre aplecarea lor spre hărnicie şi respectul pe care îl au pentru păstrarea şi promovarea tradiţiile populare moldoveneşti autentice. Odată ajuns în mijlocul lor, însă, le vei constata cu siguranţă, privindu-le gospodăriile, uitându-te la starea drumurilor şi curăţenia pe care o întâlneşti la fiecare poartă. Iar dacă mai ai şi ocazia să participi la un festival de-al lor, de acest lucru te vei convinge pe deplin.\n\nDuminică, 3 noiembrie a.c., n-au fost zilele comunei. La Centrul Cultural din satul Jahalia însă, unde a avut loc lansarea de carte a prof. dr. Mihaela Grădinariu şi prof. Ioan Ţicalo, cu un program artistic adiacent, era atât de multă lume, atâta voie bună şi atâta sărbătoare, încât ai fi fost tentat să crezi că întreaga localitate îşi sărbătoreşte existenţa. Ca, odată începute manifestările, să te treacă fiorul constatării unei coeziuni perfecte, tot mai rar întâlnite în zilele noaste; între o familie ce se identifică pe deplin cu acea comunitate şi o comunitate identificată desăvârşit cu acea familie, conştientă de pesonalităţile ce o pun în valoare şi o reprezintă cum nu se poate mai bine şi mai frumos, în orice împrejurare.\n\nŞi nu era decât o parte din recunoştinţa pe care întreaga comună le-o poartă dascălilor Zenovia şi Ioan Ţicalo, acum la pensie, însă, dintotdeauna, repere de moralitate şi conduită civică şi, totodată, celor care le duc ştafeta binelui pe mai departe, prof. dr. Mihaela Grădinariu (fiica celor doi) şi soţul dânsei, preotul Stelian Grădinariu.\n\nLucru pe care l-a subliniat în mai multe rânduri prof. dr. Ionela Dumitruţ, directorul Şcolii Gimnaziale Râşca, care a luat cuvântul în debutul întâlnirii, cea care i-a fost elevă discipol profesoarei dr. Mihaela Grădinariu, căreia i-a admirat dintotdeauna „efervescenţa, lumina pe care o răspândeşte în jur, optimismul”, precizând că i-a sădit în suflet dragostea pentru limba română şi i-a îndrumat paşii către cariera profesională pe care o are în prezent. Doamna director, după ce a precizat că iniţiativa de a-i aduce împreună la o lansare de carte pe cei doi protagonişti i-a aparţinut, a prezentat câteva repere semificative din romanul scris de prof. Ioan Ţicalo „Pământul – casa iubirii” şi volumul de poezii „Vindecă-mă moarte, de viaţă, cu un poem” aparţinând prof. dr. Mihaela Grădinariu, subliniind de fiecare dată valoarea lor estetică.\n\nPe acest lucru a insistat în cuvântul său şi poetul, eseistul şi criticul literar dr. Alexandru Ovidiu Vintilă, preşedintele Societăţii Scriitorilor Bucovineni şi redactor-şef al revistei „Bucovina literară”, în referire doar la romanul domnului prof. Ioan Ţicalo. Spunând despre autor că „şi-a adjudecat nişa satului tradiţional […] clamând degringolada omenescului”. Construind „personaje pitoreşti”, scriitorul „nu cosmetizează, ci taie în carne vie”, reliefând adevăruri ale satului românesc din perioada comunistă, prezentând „într-o lumină nouă”, imagini semnificative.\n\nÎn referire la volumul de versuri aparţinând prof. dr. Mihaela Grădinariu (cea care, în absenţa mult îndrăgitei şi mult aşteptatei prof. dr. Simona Modreanu, directorul Editurii „Junimea” din Iaşi, împiedicată de ghinion să poată ajunge, şi-a asumat şi rolul de moderator), scriitorul, jurnalistul şi criticul de artă Grigore Ilisei a precizat, încă de la început, că autoarea se înscrie în „casta truditorilor cuvântului şi al penelului a căror menire este să lumineze talpa ţării”. În condiţiile exodului din lumea rurală, îndeosebi a intelectualilor, autoarea este o „jertfitoare haretiană” şi care, împreună cu toată familia dânsei, „intelectuali ziditori […], se împotrivesc unui fel de a fi al timpului” prin care „rescriu eternitatea” vremurilor lor. De asemenea, eruditul profesor ieşean a menţionat că, dincolo de legătura de sânge, de afinitatea dintre cei doi autori, este vorba de talent. De acea „scânteie” a Mihaelei Grădinariu, pe care însuşi a depistat-o cu mult timp în urmă, ce „îşi striga existenţa şi îşi cerea chemarea”.\n\nLuând cuvântul, prof. dr. Mircea Ciubotaru, cercetător ştiinţific la Institutul Academiei „Al. Philippide” din Iaşi, a făcut mai întâi câteva referiri la tematica romanului scris de prof. Ioan Ţicalo, arătând că „înfăţişează o lume veche […] care s-a stins” şi care, pentru arhaismele folosite, a comparat-o cu un „recviem”. Axat pe volumul de versuri al prof. dr. Mihaela Grădinariu, eminentul profesor ieşean a menţionat că tomul nu-i decât „o nouă etapă a unui discurs poetic […] un mod de a percepe lumea prin tragism”; prezentând „situaţia paradoxală, bizară prin care moartea este provocată să ne vindece de viaţă”. Doar că „poeta ne arată noima […], moartea nu ne vindecă decât de partea aceasta urâtă a vieţii”, în versurile sale „pendulează între frumos şi urât, între lumină şi întuneric”. Poezia doamnei Mihaela Grădinariu „ţine de existenţial […], nu al scârbei, pe care îl întâlnim la Sartre, ci de existenţialul dovstoievkian („frumuseţea este cea care va salva omenirea”), ce-şi are sursa „în sentimentul tragic al existenţei”. Poemele Mihaelei Grădinariu sunt ale „unei sfâşieri lăuntrice […], a pătimirilor, dar, mereu contrapunctate de nădejde, de speranţa că va veni că o izbăvire […]”.\n\nProf. dr. Mircea Ciubotaru şi-a pus şieşi şi nouă tuturor întrebarea retorică: „Ce au însemnat, înainte de Eminescu, Ipoteştii, înainte de Creangă, Humuleştii, înainte de Topârceanu, Săliştea Sibiului, înainte de Labiş, Mălini?” arătând, cu temeinicia argumentelor, „riscul” ca şi comuna Râşca să devină un „refren în cultura română” datorită activităţii prodigioase şi prestigioase ale acestor eminenți dascăli.\n\nEleva Adela Şulea, cu un talent interpretativ de excepţie, ne-a recitat mai apoi (la prima citire), o poetie din volumul „Vindecă-mă moarte, de viaţă, cu un poem”, iar îndrăgitul interpret Puiu Creţu din Fălticeni ne-a cântat la flaut două capodopere muzicale ale marelui compozitor George Enescu.\n\nCuvinte de apreciere au adresat, către finalul întâlnirii, maica stavroforă Gabriela Platon, fostă stareţă la Mănăstirea Voroneţ, prof. Constantin Bulboacă, preşedintele Cenaclului „Nicolae Labiş” din Fălticeni, poetul Costel Befu din comuna Dolheşti şi poeta Gabriela Braha din Câmpulung Moldovenesc; cuvântul de încheiere revenindu-i prof. Ioan Ţicalo, care ne-a prezentat, în câteva cuvinte, povestea emoţionantă a aşezării lui în comunitatea oamenilor gospodari ai comunei Râşca, unde a venit din Sinăuţiul natal după sufletul lui pereche, profesor Zenovia (Apostol) Ţicalo, subliniind, în discursul său, cât de important este „nu numai să vorbim frumos, ci şi să trăim frumos”. Şi, citându-l pe veneratul Ioan Gură de Aur din Sfânta Liturghie, a arătat că „omul trăieşte în această lume, dar aparţine alteia”, unei lumi duhovniceşti.\n\nManifestarea s-a încheiat cu programul artistic prezentat de corul „Ţărănuţelor de la Jahalia”, corul bărbătesc al formaţiei „Flori de măr”, formaţii muzicale dirijate de însăşi Mihaela Grădinariu; cu minunatele melodii de muzică populară şi uşoară interpretate de elevele Marta Andreica, Ştefania Băţăoanu şi Ana Maria Lămăşanu; iar la consistentul bufet suedez din anticamera sălii de spectacol, am degustat cu toţii din produsele şi băuturile tradiţionale.\n\nAdmiraţie şi preţuire acestor OAMENI, pentru dăruirea lor în actul de cultură, în promovarea tradiţiilor locale, în identificarea, încurajărea şi lansarea tinerelor talente literare şi artistice, acestor formatori de caractere şi personalităţi după chipul şi asemănarea lor!",
        "label": "Bucovina"
    },
    {
        "title": "Cine sunt instructorul auto și cursantul aflat la volanul mașinii-școală spulberată în carnagiul dela Grănicești FOTO",
        "text": "O comunitate întreagă își plânge morții în carnagiul de sâmbătă seară de la Grănicești, când cinci oameni au murit iar doi copilași au ajuns răniți la spital după ce o mașină-școală ar fi fost lovită în trafic de un alt vehicul intrat pe contrasens.\n\nDin primele date ale anchetei, autotutismul Dacia – școală se deplasa regulamentar la momentul impactului, celălalt autoturism fiind pe contrasens.\n\nTudor Andrei Lazurcă, din Calafindești, în vârstă de 18 ani, era la volan. Prietenii săi au postat mesaje cutremurătoare pe rețelele de socializare și transmit condoleanțe familiei îndurerate.\n\nLângă tânăr se afla instructorul auto Vasile Marciuc, în vârstă de 76 de ani, din Calafindești – un șofer cu experiență, spun localnicii.\n\nPasager în spate era un alt tânăr de 18 ani, Rudolf Pecler, din Bălcăuți-Negostina. Toți cei trei au murit în urma impactului extrem de violent iar mașinile implicate s-au transformat în mormane de fiare vechi.\n\nAutoturismul care ar fi pătruns pe constrasens, un Opel Astra, era condus de Daniel Bacrău, în vârstă de 28 de ani, din Dorohoi – Botoșani.\n\nAcesta se afla în mașină cu trei copii, cu vârste între 2 și 8 ani. Șoferul și un băiat de 3 ani au murit în accidentul rutier. Alți doi copii din același autoturism au ajuns răniți la Spitalul Județean Suceava.\n\nPurtătorul de cuvânt al ISU Suceava, Alin Găleată, a postat un mesaj cutremurător după intervenția pompierilor la acest accident. Acesta a povestit despre colegul care a găsit copilașul de 3 ani mort, sub capota mașinii răsturnate:\n\nNu o să povestesc lucruri pe care le vedeți și voi în trafic, cu copii care abia se observă de pe locul din față sau chiar se plimbă pe bordul mașinii… Nu voi da exemple, pe care le știți, cu micuți care la impact au zburat, la propriu, de pe locul din spate prin parbriz, pentru că nu erau asigurați cu centura…. Și cât de multe astfel de întâmplări care s-au terminat în cimitirul despre care vă spuneam…\n\nCa adult, când ai atât de multe informații, când vezi atâtea vieți pierdute, oare cât de inconștient trebuie să fii să ignori evidența? Dacă aș putea reda amintirile în imagini, i-aș obliga pe toți acei părinți să vizioneze ororile pe care le-am trăit în urma tragediilor produse pe șosele… Șosele, ale căror cruci care străjuiesc marginea drumului, oriunde te-ai duce, îmi trezesc amintiri reci: aici a fost ăla, aici celălalt accident… Parcă s-au mutat crucile din cimitir în drum… Și sunt fără număr…",
        "label": "Bucovina"
    },
    {
        "title": "Un bărbat a fost găsit mort în faţa locuinţei",
        "text": "La data de 11 noiembrie a.c., în jurul orei 7:46, Poliţia Oraşului Salcea a fost alertată prin apel de urgenţă 112 de o femeie din localitate, care a făcut cunoscut că vecinul se afla în stare de inconştienţă la poarta locuinţei sale.\n\nEchipajul de poliţie sosit la faţa locului a identificat cadavrul bărbatului, un localnic cunoscut cu afecţiuni psihice, care locuia singur.\n\nBărbatul era întins pe spate, având un prelungitor în zona pieptului şi două fire electrice legate în jurul mâinilor. Firele erau conectate la prelungitor…, iar investigaţiile preliminare au arătat că bărbatul „desfăşurase activităţi premergătoare incidentului, desfăcând un cablu în locuinţă şi extinzându-l până la locul unde a fost găsit mort”.\n\nCercetările efectuate la faţa locului nu au indicat urme de violenţă pe corpul bărbatului şi nici semne de răvăşire în interiorul locuinţei, „unde era doar dezordine”.\n\nFamilia şi vecinii au declarat că bărbatul trăia singur, nu primea vizite şi avea o pensie modestă. Vecinii au confirmat că nu au observat persoane suspecte în zonă şi nu au auzit zgomote în noaptea precedentă.\n\nEchipajul medical sosit de la Serviciul de Ambulanţă Judeţean Suceava a confirmat decesul.\n\nTrupul neînsufleţit a fost preluat de o firmă de servicii funerare şi transportat la morga Spitalului Judeţean, pentru efectuarea autopsiei.",
        "label": "Bucovina"
    },
    {
        "title": "„Trecea vânzătorul/Cu panerul de cărţi” - Toamna bacoviană a scriitorilor 2024",
        "text": "La Bacău, în ultima zi a lunii octombrie 2024, am aprins lumânări în singurătatea unui trandafir şi în mulţimea amintirilor la locul odihnei de veci al neuitatei noastre DanyMadlen Zărnescu străjuit de biserica „Învierea Domnului”, eu bucuroasă că, la zece ani de la plecarea sa, pot ţine în dreptul inimii şi florilegiul, volumul document al prezenţei artistei plastice, dar şi al omului, în pagini de ziare, reviste, cărţi – „Ca o zi a vieţii”, Editura Muşatinii, Suceava, 2024. Apoi o luăm spre hotelul „Decebal”, cartierul general vreme de trei zile al membrilor Filialei Bacău a Uniunii Scriitorilor din România şi al invitaţilor participanţi la „Toamna bacoviană”, ediţia a treia în acestă formulă.\n\nÎntâlnirea este deschisă de preşedintele Filialei, poetul Dumitru Brăneanu, cu lunga listă a celor urcaţi la cer în cei 22 de ani de existenţă a acestei grupări, reunind scriitori în majoritate din Bacău, dar şi bucovineni, nemţeni, vrânceni, buzoieni, prahoveni, bucureşteni, timişoreni… „Dumnezeu să-i ierte şi să-i aşeze în Raiul Scriitorilor!” „Dumnezeu să-l ierte şi să-l aşeze în Raiul Scriitorilor pe prietenul nostru, Domnul Constantin Călin!”\n\nCum va fi arătând această porţiune a paradisului ceresc? Deocamdată nu pare o întrebare care să-i frământe pe cei care continuă să scrie, să candideze la premii literare şi mai ales să viseze cititori. În schimb îi preocupă Inteligenţa Artificială, producătoare de poezii, de proză, de ilustraţii de carte. De aici şi interesanta dezbatere dedicată atitudinii scriitorilor faţă de această creaţie performantă în ştiinţă şi tehnică şi produselor sale literare discutabile, precedată de lunga prezentare a lucrărilor realizate de Silvia Miler de către Lucian Strochi, care ni le-a propus drept „vibraţii”. Reîntorcându-ne la dezbatere, dominată de lipsa de teamă a intervenţiilor faţă de IA scriitoare, să reţin totuşi îngrijorarea exprimată de Valeria Manta Tăicuţu sub aspectul încurajării fraudei, plagiatului de care se simt atraşi îndeosebi foarte tineri „autori” şi al proliferării unor produse submediocre care acoperă ca un mâl creaţiile ce merită într-adevăr atenţie, lectură. Dorinţa lui Doru Ciucescu de a avea, produs al IA, un politician „care să nu se gândească la buzunare, la rude…” Mâhnirea Victoriei Fonari, invitata „Toamnei” de la Chişinău, că IA ca ilustratoare de cărţi, „îi distruge pe colegii noştri plasticieni”. Descifrarea de către Dan Gabriel Arvătescu a unor „mutaţii antropologice”: „toţi devenim autori, autori care trăiesc în civilizaţia spectacolului”, doritori nu de cititori, ci de „like-uri”. Părerea lui Ion Fercu că discuţia, interesantă, ar fi fost şi mai interesantă cu participarea unor elevi de liceu şi regretul lui Dumitru Brăneanu de a nu fi invitat un specialist în IA. Şi de asemenea toleranţa, viziunea luminoasă a Cristinei Ştefan, pentru care câştigarea de către IA a conştiinţei de sine ar însemna să nu mai fim „singura specie inteligentă pe planetă”.\n\nPentru că am trăit în anii 70 desfiinţarea Sociologiei în învăţământul universitar, resimţită (nu numai atunci) ca ameninţătoare pentru clasa politică, am dat credit glasului ei (sumbru) pe care (cu citate din reprezentanţii săi de seamă) ne-a îndemnat Adrian Dinu Rachieru să-l ascultăm. Dar a fost, recunosc, numai un acord mental, în ce mă priveşte văzând în Ficţiune şi Inteligenţa Artificială două creaţii ale umanului, cu nu puţine similitudini (autoregenerarea – vezi poveştile din poveşti, vii încă de la Homer şi Şeherazada, -, nevoia de perfecţiune până la tendinţa spre autonomie – de aici personaje literare prietene sau nu în viaţa noastră, personaje ale altor autori din veacuri următoare, impactul important asupra societăţii – să ne amintim de ce a provocat în epocă tânărul Werther cu suferinţele sale!), umanul însuşi fiind o creaţie – singulară -?, nu-?\n\nVoi încheia relatarea acestei dezbateri cu nota umoristică a unei întrebări din public, „Vom găsi cărţile scrise de IA la Librărie sau la Electrocasnice?” Şi cu cvasiunanima convingere că nu Inteligenţa Artificială va fi vinovată de sfârşitul lumii, ci Prostia Omenească.\n\nDimineaţa zilei de vineri, 1 noiembrie 2024, petrecută tot în sala de conferinţe de la etajul XI a hotelului „Decebal” a fost dedicată mulţimii de cărţi apărute în Filială de la „Toamna” de anul trecut până la cea de acum. Atât de multe, încât neaşteptat mi-a evocat un vers din Bacovia, „Trecea vânzătorul/ Cu panerul de cărţi”, un vers multiplicat de peste douăzeci de ori. Deoarece nu am putut să ţin pasul cu prezentările succinte ale autorilor, le notez doar pe cele primite cu dedicaţii. Începând însă cu un dar special de la artista plastică Veronica V. Călin, în amintirea lui Dany-Madlen, „Tăcere îngerească”, o duioasă lucrare colaj (117×31 cm), cu trei îngeri unul deasupra aripilor celuilalt şi toţi mai presus de tremurul uşor, muzical, al lacrimilor lor de cristal. Însoţit de noua sa plachetă de versuri, „Starea de graţie a cuvântului” (Editura Babel, Bacău). Aşadar: „Palimpsest” de Nicolai Tăicuţu, Editgraph, Buzău. Cartea celui care peste câteva ore avea să devină laureat al Premiului pentru poezie „George Bacovia” se deschide singură la această poezie: „cârja (gest sacru) în orice seară/ câmpia se sprijină o vreme/ în cumpăna fântânii/ înainte de a îngenunchea/ obosită sau nu, în rugăciune”; „Despre dramaturgia lui Viorel Savin” de Petre Isachi, Editura Rotipo, Iaşi, cu prezentarea autorului (cunoscut nu doar pentru cărţile sale, ci şi ca director fondator al revistei de cultură „13 Plus”) şi a protagonistului pe extensiile copertelor şi cu reproducerea pe coperta IV a afişului celei mai recente reprezentaţii din piesele lui Viorel Savin, „Bătrâna şi Hoţul”, cu Marius Manole, Rodica Mandache şi Alin Aronovici; „De la un gând la altul… (de la creştinism la neomarxism)” de Dumitru Brăneanu, Editura Pim, Iaşi, despre care semnatara prefeţei, Petronela Apopei, spune: „Un bun creştin, un suflet mare şi înălţător, un iubitor de neam şi glie, de natură şi frumuseţile ei, Dumitru Brăneanu priveşte cu un realism obiectiv modificările survenite în plan spiritual, social, istoric, politic etc. , în ultimii 34 de ani (dar nu numai)”. Iar din mai multele cărţi semnalate colegilor, pagini, capitole dintr-o substanţială şi mult aşteptată Istorie politică a literaturii române de după război, reţin volumul I din „Emisfere de Bucovina”, şi „Recurs”, amândouă apărute la prestigioasa editură ieşeană Junimea, precum şi gândul cunoscutului istoric literar Cornel Ungureanu că „Natura polemică a scrisului său nu vizează excluderile (…). Adrian Dinu Rachieru este, aici, în Banat – alţii spun, aici, în Moldova – una dintre speranţele înţelegerii întregului literaturii române de azi.” La rândul meu, am spus câteva cuvinte despre cărţile mele din acest an, al unei vârste colţuroase: „Cititoarea, călătoarea, povestitoarea”, Tipo Moldova, Iaşi, „Pe aripi de mori de vânt şi de carte”, „Crai nou pe cerul Bucovinei” (împreună cu Maria Toacă) şi „Ca o zi a vieţii” – Editura Muşatinii, Suceava.\n\nDin numeroasele reviste prezentate, răsfoite, citite, aceea pe care am luat-o şi cu emoţie la Suceava în ceasurile fierbinţi de dinaintea alegerii preşedintelui R. Moldova, adusă la Bacău de Victoria Fonari, a fost „Natura” prietenilor Alecu Reniţă şi Silvia Strătilă.\n\nDar iată şi Premiile „Toamnei bacoviene a scriitorilor” 2024 pentru cărţile apărute în anul 2023, stabilite de juriul condus de Gheorghi Iorga şi alcătuit din: Gina Zaharia, Adrian Lungu, Tincuţa Horonceanu şi Constantin Severin: „Opera omnia” – Adrian Dinu Rachieru, „George Bacovia” pentru Poezie – Nicolai Tăicuţu, „George Bălăiţă” pentru Proză – Dan Perşa, „Ion Rotaru” pentru Critică şi Istorie literară – Liviu Chiscop şi Premiul pentru Debut: Antonia Ilie („din Mălinii Domnului Nicolae Labiş”, cum a spus laureata), cu premii speciale fiind distinse cele semnate de Petronela Apopei, Doina Cernica – Premiul „Geo Bogza” (mi-ar fi plăcut, mărturisesc, să se cheme „Jean Bart”) pentru proză de călătorie („În Castelul Vrăjitorului”), Maria Elena Cuşnir – Premiul „Duiliu Zamfirescu” (pentru „Al nouălea cer”), Ion Dinvale, Victoria Fonari – Premiul „Nicolae Dabija”, Cornel Simion Galben, Mihai Merticaru, Victor Munteanu şi Ioan Prăjişteanu. Cu încântătoare plachete aurii pe catifea albastră, fireşte cu înscrisuri diferite sub egida Uniunii Scriitorilor şi a „Toamnei…”, de lăsat urmaşilor împreună cu (pentru unii) enigma sintagmei „Toamnă bacoviană”, cu câte un plic, cei dintâi şi cu tablouri de Ioan Măric, laureaţii, norocoşii ca mine, au avut parte şi de minunatul album, de ediţia (a II-a) bibliofilă a „Stanţelor burgheze”, cu manuscrisul reprodus în facsimil, cu 32 de desene şi câteva ciorne. Ediţie comoară, cu un argument de Ovidiu Genaru, de care ne este dor, des pomenit şi în întâlnirea noastră împreună cu proaspăta sa carte, „Cartea unui nonagenar”. Deschid „Stanţele…”, caut cele două versuri care mă urmăresc. Le găsesc la pagina 25, le citesc ca şi cum ar fi prima dată şi savurez gustul din ce în ce mai rar al scrisului de mână. Al scrisului mâinii lui Bacovia!\n\nÎn fiecare din zilele şi acestei noi şi prea repede trecătoare „Toamne bacoviene a scriitorilor” cu Dumitru Brăneanu preşedinte, şi cu ospitalierul oraş Bacău în numele Fialialei Uniunii Scriitorilor din România, s-au citit şi recitat poezii, cele mai recente din creaţia participanţilor, cele mai frumoase dedicate Poetului. Împreună cu Niadi l-am omagiat cu privirea pe George Bacovia într-un amestec de soare şi umbră înaintând spre noapte la Salcia sa, apoi şi cu Niadi, şi cu Victoria Fonari, în lumina aspră a dimineţii la Monumentul pe care i l-a închinat Constantin Popovici. După aceea, am întrebat de pictura murală cu care l-a cinstit Bogdan Scutaru şi am căutat-o luându-ne după zborul frunzelor verzi, galbene, ruginii şi cafenii purtate de cărările vântoase ale Sâmbetei Morţilor şi ale Moşilor Toamnei, până când „Tăcerea îngerească” a Veronicăi V. Călin a fost străpunsă de lacrimile ei de cristal, iar cartea nesomnului meu, cartea cu Dany-Madlen, „Ca o zi a vieţii”, a început să foşnească şi să povestească în glasurile cereşti ale amintirii şi ale închipuirii.\n\nInteligenţa artificială ar trebui să fie un instrument pentru oameni, un instrument cognitiv, pentru cunoaştere. Un instrument cognitiv este şi Internetul, cu programe de căutare şi stocare de informaţii, şi calculatorul folosit pentru calcule matematice, şi aparatul de fotografiat, pentru unele fotografii în ştiinţă. Ideea că va exista un moment numit Singularitate, în care inteligenţa artificială va depăşi inteligenţa umană, şi acest lucru este ireversibil, se referă la capacităţile programului ca atare. Acest program nu va iniţia singur comenzi, nu va încerca să se pună singur în funcţiune pentru o operaţie oarecare. Îi lipseşte voinţa, scopurile, valorile, principiile, aspiraţiile. Aceste lucruri nu au legătură cu inteligenţa unui calculator, ci cu o parte a omului care nu poate fi nici inteligenţă (de tip matematic, lingvistic, sau de orientare spaţială), nici trăiri emoţionale, ci structuri ale personalităţii umane. Literatura nu poate fi scrisă decât de oameni (pentru Nicolai Hartmann, ea cuprinde adevăruri ale omului, ca tragedia, conflictul, iubirea, alienarea, idealurile, solidaritatea, solitudinea, pe care calculatorul nu le poate folosi în programele sale) şi nu poate fi citită decât de oameni. Notă: Singularitate a fost numit şi Big-Bang-ul, începutul Universului, un fenomen care nu are loc decât o singură dată şi este ireversibil, un lucru foarte rar în fizică.",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Nu vă întristaţi, iubiţilor, de înjurături, nu vă ruşinaţi de necinstiri, nu vă scandalizaţi de mânii. Să nu vă supună mândria, ci să plecăm ochii în jos, iar sufletul sus să-l avem. Să fim între noi blânzi, răbdători, milostivi.\n\nDe ţi-a zis cineva un cuvânt rău, de ce te tulburi fiul meu? Domnul nostru Iisus Hristos a auzit: „drac ai” şi a tăcut, şi „cu Beelzebut scoate dracii” şi nu S-a tulburat. Şi noi care suntem din fire ticăloşi şi vrednici de necinste, ne înverşunăm ca fiarele sălbatice. De ce să nu culegem dulceaţa smereniei? De ce să nu învăţăm meşteşugul ascultării?",
        "label": "Bucovina"
    },
    {
        "title": "Klaus Iohannis-mesaj sec din Turnul Său de Fildeș după tragedia de la Piatra Neamț",
        "text": "Klaus Iohannis, președinte al românilor, a transmis, probabil înainte de culcare, sâmbătă seară, după ore de la producerea tragediei, un mesaj sec rudelor celor care au murit în incendiul de la Unitatea de Terapie Intensivă a Spitalului Județean Neamț. Din Turnul Său de Fildeș, Klaus Iohannis a postat câteva rânduri pe contul său de socializare…și atât.\n\nNu am fost niciodată fan Traian Băsescu însă un lucru am respectat la fostul președinte. ERA ORIUNDE SE ÎNTAMPLA O DRAMĂ, O TRAGEDIE, ERA PRINTRE ROMÂNI! Își punea cizmele de cauciuc în picioare și venea la inundații, așa cum participa și la petreceri câmpenești. Cu promptitudine venea mereu să evalueze lucrurile la fața locului. Era între oameni, se certa cu unii dintre ei, se contrazicea, vărsa câte o lacrimă la o vorbă cu o băbuță, dar era acolo, președintele era ACOLO unde trebuia să fie, între români, la durere și la bucurie! Nu se temea de ei și nici nu îi trebuia hoarde de sepepiști care să țină oamenii departe de el, dimpotrivă.\n\nE o diferență de la cer la pământ între cei doi președinți, o diferență de abordare dar cred și de simțire. Actualul președinte al României, Klaus Iohannis, nu s-a urcat în avion, nici în elicopter să se deplaseze la fața locului sâmbătă seară și să vadă cu ochii lui ce s-a întâmplat la Piatra Neamț și să ceară socoteală cuiva! A preferat să posteze un mesaj sec pe Facebook. La fel cum în primăvară nu a trecut pe la Suceava în carantină deși obișnuia să vină la inaugurări și la plantat pe platani!\n\nTragedia care a avut loc la Spitalul Județean Piatra Neamț a îndoliat întreaga țară. Sunt profund îndurerat de decesul pacienților de la Secția de Terapie Intensivă și transmit condoleanțe și multă putere familiilor în aceste momente grele. Urez însănătoșire grabnică victimelor aflate în stare foarte gravă! Sunt alături de toți cei care sunt afectați de acest accident îngrozitor. Asta a transmis președintele.\n\nFoarte îngrozitor, domnule președinte, îngrozitor încât nu se poate cuprinde în cuvinte și nici în lacrimi! Îngrozitor pentru cetățeanul de rând care în România arde de viu pe un pat de Reanimare! Bașca, mai ard și medici și asistenți în încercarea disperată de a salva vieți. Asta într-o Românie greu încercată de nenorocitul de COVID, o Românie în care nu mai sunt locuri la ATI și nici medicamente și în care scapă cu viață cine poate! Da, asta e realitatea îngrozitoare, scapă cine poate!\n\nȘi încă ceva, după Colectiv s-a lăsat cu demisii și cu proteste. Acum nu e cazul, domnule președinte Klaus Iohannis?!",
        "label": "Bucovina"
    },
    {
        "title": "„Dacă apocalipsa va veni” de Vasile Constantin Boghian",
        "text": "Azi, cu începere de la ora 17:00, la Vila Alice din municipiul Suceava, va avea loc lansarea unei noi cărţi, „Dacă apocalipsa va veni” (Editura Lidana, 2024), semnată de profesorul de istorie-geografie Vasile Constantin Boghian. Cartea conţine şi articole ce au fost publicate în paginile cotidianului „Crai nou”.\n\n„Indiferent că suntem mai mult sau mai puţin de acord cu opiniile autorului, citirea acestei cărţi ne poate tulbura sau ne poate trezi conştiinţa pentru un dialog intim cu noi înşine, captivant, complex şi antrenant, care ne îndeamnă să refacem tot demersul existenţial, conform propriilor concepţii şi valori, şi să devenim activi şi militanţi în societatea care încă ne mai aparţine, să o apărăm, să nu decidă alţii, oricât de bogaţi şi puternici ar fi, prezentul şi viitorul nostru, al copiilor şi nepoţilor noştri” scrie prof. univ. dr. Mihai Iacobescu.\n\n„Noul volum semnat de domnul Vasile Constantin Boghian poate fi uşor încadrat în ceea ce numim o analiză militantă a epocii în care trăim. Autorul are un punct de vedere bine conturat, pe care îl urmăreşte în fiecare articol, motiv pentru care volumul este unul rotund, cu un sens bine definit. Volumul semnat de domnul Vasile Constantin Boghian este unul care provoacă şi, până la urmă, acesta este şi rolul unei cărţi, de a ne determina să citim şi cu ochii minţii şi apoi să tragem propriile concluzii” spune prof. univ. dr. Gheorghe Onişoru, istoric, conducător de doctorate de la Universitatea „Ştefan cel Mare” Suceava.\n\n„Cartea de faţă, ale cărei capitole au fost scrise între anii 2021 – 2024, dovedeşte că mişcările politice tectonice ale planetei se pot vedea clar, nu doar din centrul imperiilor dominante, precum Washington DC sau Bruxelles, ci şi de la marginea lor. Din Suceava, un oraş din nord-estul României, aflat la extremitatea de răsărit a Europei Centrale, jurnalistul şi politologul Vasile Constantin Boghian descifrează liniile directoare ale lumii prezente, primejdiile şi speranţele ei de bine.\n\nCititorul va descoperi ce se petrece dincolo de bruiajul unei media care nu mai serveşte cetăţenii, ci guvernele şi marile corporaţii globaliste.\n\nIndependent şi lucid, Vasile Constantin Boghian face serviciul unui vestitor, care nu doar depune mărturie, dar avertizează asupra unei lumi viitoare posibile care ni se pregăteşte” apreciază Mirela Roznoveanu, scriitoare, critic literar şi jurnalistă de la New York.",
        "label": "Bucovina"
    },
    {
        "title": "Recenzia Lucker privind programul de loialitate și statuturile VIP, recompensare pe platforme de jocuri",
        "text": "Programele de loialitate sunt sisteme speciale de recompensare pe platformele de jocuri.\n\nEle sunt create pentru clienții fideli, iar cu cât jucătorul petrece mai mult timp, cu atât primește mai multe premii.\n\nDe asemenea, suma depozitului total influențează aceste beneficii. Pe portalul https://lucker.ro/ puteți citi despre ceea ce primesc jucătorii din programele obișnuite și VIP.\n\nCare este esența programului obișnuit de loialitate la cazino?\n\nÎn esență, este un sistem de recompense exprimat în echivalent puncte. De asemenea, ele au proprietatea de a se acumula. Când jucătorul atinge numărul necesar de puncte, el le poate schimba în bonusuri. Acestea pot fi rotiri gratuite, bani, bonusuri la depozit etc. De asemenea, aceste puncte pot contribui la creșterea statutului. Condițiile de lucru cu punctele depind de cazinoul online la care jucătorul s-a înregistrat.\n• None Totalului de bani învârtiți în depozitul de joc.\n\nDe obicei, în calcul sunt luate în considerare atât câștigurile, cât și pierderile simultane. Se calculează o medie generală, de la care se pornesc pentru a acorda puncte.\n\nProgramul de loialitate funcționează pentru creșterea statutului clientului. În plus, acesta permite retragerea mai confortabilă a fondurilor din depozitul de joc. Cu cât este mai înalt statutul jucătorului, cu atât mai rapid vor fi procesate cererile sale.\n\nIndiferent de variantele de acțiuni care revin clienților activi și permanenți ai platformei de jocuri, aceștia beneficiază, de asemenea, de un statut VIP. Pentru acești jucători există un sistem special de recompense. Acestea includ diverse depozite, bonusuri pentru rulaj și facilități. Toate acestea sunt create pentru a menține motivația jucătorilor de a vizita site-ul în mod frecvent. Programul de loialitate permite acumularea de puncte și avansarea la următoarele niveluri de statut.\n\nPrin aplicarea programului VIP și jocului pe bani reali, clienții cazinoului câștigă puncte, ceea ce le permite să obțină bonusuri unice:\n\nProgrammele VIP în diverse cazinouri online pot varia. Toate încearcă să ofere cât mai multe beneficii clienților, inventând noi recompense. De asemenea, pe unele platforme de jocuri, pentru a obține statutul VIP, unui client îi poate fi necesar să atingă un anumit nivel de statut.",
        "label": "Bucovina"
    },
    {
        "title": "Agricultorii suceveni au ieșit cu tractoarele pe străzi, pentru a protesta FOTO",
        "text": "Agricultorii suceveni au ieșit cu tractoarele pe străzi, pentru a protesta. Aceștia s-au adunat vineri dimineață, la Cumpărătura, după care au plecat cu zeci de tractoare pe DE 85 și pe centura Sucevei, spre disperarea celorlalți participanți la trafic.\n\nConform, AGROINTEL.RO, pentru zilele următoare, una dintre deciziile luate de fermieri este de a bloca Vama Siret, punctul de frontieră prin care intră în țară cele mai multe camioane care transportă mărfuri agricole, mai ales cereale, din Ucraina.\n\nAgricultorii sunt extrem de nemulțumiți de faptul că sunt încurajate importurile de cereale din Ucraina, la prețuri mici, și spun că sunt în pragul falimentului din cauza concurenței neloiale – mai ales că din Ucraina ar fi importate produse de proastă calitate.\n\nDe asemenea, agricultorii suceveni sunt nemulțumiți de blocarea subvențiilor APIA și de faptul că nu sunt sprijiniți în condițiile în care au cheltuieli mari.\n\nVineri dimineață, au protestat zeci de fermieri, care au circulat cu tractoarele în coloană, pe DE 85, cu o viteză de doar 10 km la oră.\n\nOamenii declară că vor continua protestele și speră că nu vor mai fi neglijați de guvernanți.",
        "label": "Bucovina"
    },
    {
        "title": "Un vitezoman de 21 de ani a intrat cu mașina în doi pietoni, la Milișăuți FOTO",
        "text": "Un vitezoman de 21 de ani a intrat cu mașina în doi pietoni, la Milișăuți, miercuri seară. Conform polițiștilor, șoferul a pierdut controlul volanului din cauza vitezei excesive.\n\nEste vorba despte un tânăr în vârstă de 21 de ani, din orașul Vicovu de Sus. Acesta, în timp ce conducea autoturismul pe DN 2H, pe raza orașului Milișăuți, după o curbă la dreapta, nu a adaptat viteza de deplasare și a pierdut controlul autoturismului.\n\nÎn momentul în care autoturismul a derapat, a acroșat doi pietoni care se deplasau pe acostamentul din partea dreapta a părții carosabile.\n\nÎn urma acidentului rutier a rezultat rănirea a celor doi tineri, de 21 și 25 de ani. Aceștia au fost transportați la Spitalul Municipal Rădăuți.\n\nPolițiștii au întocmit dosar penal pentru săvârșirea infrațiunilor de ”vătămare corporală din culpă”.",
        "label": "Bucovina"
    },
    {
        "title": "Unii trimit nave în spațiu, la Rădăuți se inaugurează liftul din spital VIDEO",
        "text": "Unii trimit nave în spațiu, alții fac poduri și șosele suspendate sau orașe insulare, la Rădăuți, în secolul XXI, se inaugurează liftul din spital.\n\nȘi nu oricum… ci în cadru festiv, cu autorități la microfoane și cu transmisiune în direct pe un post TV care papă bani publici din greu!\n\nE clar că nu ne mai putem desprinde de comunism, că am rămas cu sechele grave de pe vremea lui Ceaușescu (dar măcar atunci se inaugurau obiective mai importante), din moment ce la Rădăuți, în cadru oficial și ceremonios, se inaugurează…un lift din spital.\n\nEvenimentul s-a produs vineri, 13 ianuarie, și nu au lipsit autoritățile la cadru, discursuri la microfoane, fețele gânditoare și transmisiunea în direct! Totul…pentru un lift, și nu e glumă, e crudul adevăr!\n\nClădirea Spitalului Vechi de la Rădăuți a fost dotată cu un ascensor. Nu se putea să nu vină la marea inaugurare primarul Bogdan Loghin, directorul spitalului, dr. Flaviu Sima, medici din cadrul unității sanitare, reprezentanți ai firmei care a proiectat și executat lucrarea dar și televiziunea care să transmită penibilul la TV.\n\nOficialitățile vorbeau apăsat la microfonul televiziunii care transmitea în direct, că doar a fost un moment important, și chiar s-a punctat că lumea s-a adunat acolo…în ciuda faptului că era data de vineri, 13 (?!).\n\nBogdan Loghin a vorbit de munca în echipă, de importanța ei și de realizări, ca și cum liftul respectiv ar fi urmat să fie lansat în spațiu!\n\nAcum, mă întreb și eu, nici unul din cei adunați să inaugureze liftul nu s-a simțit penibil, așa, măcar preț de o secundă?",
        "label": "Bucovina"
    },
    {
        "title": "Cum aplici lacul pe lemn? 5 sfaturi de la profesioniști",
        "text": "În căutarea unei finisări impecabile pentru lemn, selecția atentă a unui lac de calitate reprezintă doar începutul. Calitatea finală a peliculei este puternic influențată de tehnica de aplicare. Acest articol aduce în atenție cinci sfaturi esențiale provenite de la profesioniști în arta finisării lemnului.\n\nControlează temperatura pe durata aplicării materialelor de finisare, deoarece abaterile prea mari pot cauza probleme. Optează pentru 18-20°C conform recomandărilor, evitând temperaturi prea mici sau prea mari care pot afecta aspectul final.\n\nMenține umiditatea între 55-60% pentru produsele pe bază de apă, evitând niveluri sub 40% sau peste 65-70%. Dacă umiditatea din atmosferă este prea mică, lacul se va usca prea repede și apare riscul formării unor pete sau denivelări. O atmosferă cu umiditate prea mare va încetini uscarea, crescând riscul contaminării cu particule fine.\n\nPraful reprezintă o amenințare majoră în timpul uscării lacurilor, afectând textura și aspectul. Minimizează sursele de praf din jur și utilizează sisteme de filtrare a aerului pentru a preveni contaminarea peliculei de lac.\n\nÎn etapa șlefuirii suprafețelor din lemn trebuie să te asiguri că utilizezi hârtie abrazivă cu granulația potrivită. Ține cont și de esența lemnoasă a piesei pe care o prelucrezi: lemnul moale, precum plopul, poate fi șlefuit cu foi cu granulații între 150 și 220, însă esențele dure, precum stejarul, au nevoie de foi abrazive cu granulația de maximum 150.\n\nAcest lucru se datorează faptului că granulațiile prea fine pot conduce la închiderea fibrelor lemnului, afectând capacitatea materialului de a absorbi corect straturile ulterioare de finisare.\n\nExistă o varietate de lacuri de înaltă calitate pentru lemn, fiecare cu propriile sale caracteristici și proprietăți, precum cele pe bază de ulei sau apă și lacurile poliuretanice. Fiecare tip de lac are un efect diferit asupra aspectului și durabilității lemnului.\n\nDe exemplu, lacurile pe bază de ulei sunt cunoscute pentru capacitatea lor de a pătrunde în profunzimea fibrelor de lemn, oferind un finisaj durabil și rezistent. Pe de altă parte, lacurile pe bază de apă sunt apreciate pentru timpul lor de uscare rapid.\n\nDestinația finală a proiectului tău de lemn poate influența semnificativ alegerea lacului. Dacă mobilierul va fi expus la condiții exterioare dure, cum ar fi soarele puternic sau ploaia, este recomandat să alegi un lac de lemn pentru exterior care are proprietăți rezistente la UV și la apă.\n\nÎn același timp, și stilul mobilierului influențează alegerea lacului. De exemplu, un lac lucios se va potrivi mai degrabă unui mobilier contemporan, însă dacă recondiționezi o vitrină veche sau o ladă de zestre rustică, trebuie să folosești un lac mat.\n\nGrundul funcționează ca o barieră între lemn și stratul de lac, protejând lemnul și oferind un suport aderent pentru lac.\n\nÎnainte de a aplica grundul, trebuie să te asiguri că suprafața lemnului este curată, uscată și șlefuită. Orice impurități sau texturi neregulate pot afecta aderarea grundului și pot duce la un finisaj nesatisfăcător.\n\nGrundul trebuie aplicat uniform în 1-3 straturi subțiri, fără a lăsa zone fără material. În funcție de dimensiunea proiectului și de nivelul de detaliu necesar, poți aplica grundul cu o pensulă sau cu un pistol de vopsit.\n\nLasă apoi suficient timp pentru uscare înainte de a aplica lacul. Dacă grundul nu este complet uscat, lacul nu va adera corespunzător, ceea ce poate duce la un finisaj de slabă calitate. Timpul de uscare poate varia în funcție de tipul de grund, de condițiile de mediu și de grosimea stratului aplicat. În general, se recomandă un interval de 12-24 de ore pentru uscarea grundului, dar acesta poate varia în funcție de condiții.\n\nChiar dacă poate părea tentant să grăbești procesul de uscare, acest lucru poate avea ca rezultat un finisaj de calitate inferioară.\n\nRiscurile uscării rapide sunt multiple și pot cauza probleme majore. Uscarea grăbită poate duce la suprafețe lipicioase, deformarea lemnului, finisaje neregulate sau pete. Aceste probleme pot fi greu de corectat și pot necesita o refacere completă a proiectului, ceea ce poate duce la costuri suplimentare și timp pierdut.\n\nExistă mai multe tehnici care pot asigura o uscare corectă. Acestea includ plasarea obiectului într-un mediu cu temperatură și umiditate controlate, evitarea expunerii directe la soare sau la căldură intensă și aplicarea de straturi subțiri de lac pentru a permite o uscare uniformă.\n\nAplicarea lacului pe lemn necesită cunoștințe și atenție la detalii pentru a obține un finisaj perfect. Prin însușirea și aplicarea celor cinci sfaturi cheie oferite de profesioniști, vei descoperi că procesul de lăcuire poate deveni o experiență plină de satisfacții, iar rezultatul va fi un lemn frumos finisat, cu o durabilitate și strălucire care vor impresiona cu siguranță.",
        "label": "Bucovina"
    },
    {
        "title": "Nici o pensie din județul Suceava nu va scădea, dă asigurări directorul Casei Județene de Pensii Suceava",
        "text": "Nici o pensie din județul Suceava nu va scădea, dă asigurări directorul Casei Județene de Pensii Suceava – Constantin Boliacu.\n\nAcesta a declarat marți că noua legea prin care s-au recalculat pensiile este în beneficiul pensionarilor. Declarația a fost făcută pe baza unor documente concrete și după ce au fost recalculate toate cele 134.728 de pensii aflate în plată la nivel de județ.\n\nConstantin Boliacu a precizat că, în urma recalculării, au crescut 106.577 de pensii (80% din pensiile în plată la nivel de județ), 7.700 de pensii care au depășit cuantumul indemnizației sociale. La nivel de județ, creșterea medie a fost de 24%.\n\n„Nici o pensie în plată nu va scădea. Să fie toată lumea conștientă, liniștită că pensiile nu vor scădea. Unele pensii rămân în plată, iar la unele creșterea de la 1 ianuarie va fi mai mică. Spun asta pentru că legea 360, spunem noi ca specialiști, este o lege mult mai bună decât vechile legi. Și asta pentru că s-a avut în vedere principiul contributivității și eliminarea inechități. La ora actuală pensionarii din România sunt pensionari la trei legi: Legea 3, Legea 19 și Legea 263. S ă spunem că o persoană cu legea 263 are un cuantum al pensiei de 4.000 de lei, o persoană la Lega 19 are 3.000 și altă persoană la Legea nr. 3 are 2.500 de lei. Prin noua lege s-a urmărit ca toți să aibă același număr de puncte. Cel cu pensia de 4.000 de lei va stagna și vor urca în 2,3, 4, 5 ani cei cu pensii mai mici. Asta s-a vrut și cred că s-a realizat în bună parte”, a explicat Constantin Boliacu.",
        "label": "Bucovina"
    },
    {
        "title": "La Fălticeni s-a lansat volumul „Cerşetorul de albastru” al preotului Crin-Triandafil Theodorescu",
        "text": "În seara zilei de 16 octombrie, la Fălticeni s-a desfăşurat lansarea celui mai recent volum al părintelui Crin-Triandafil Theodorescu, intitulat „Cerşetorul de albastru”. Evenimentul a avut loc în eleganta Sală „Draga Olteanu Matei”, în prezenţa unui public numeros, format din preoţi, scriitori locali, cadre didactice şi iubitori de literatură, dar şi oameni simpli, familiarizaţi cu predicile pline de învăţătură şi poveştile scrise de părintele Crin pe reţelele de socializare.\n\nGazda serii, pr. Liviu Mihăilă, preşedintele Asociaţiei „Fălticeni Cultural”, a deschis evenimentul, subliniind importanţa lansării de carte în contextul zilei de naştere a regretatei actriţe Draga Olteanu Matei, celebrată la 24 octombrie.\n\n„Este o onoare pentru noi ca, în preajma zilei de naştere a doamnei Draga Olteanu Matei, să avem o lansare de carte şi doi invitaţi speciali, părintele şi doamna Alice” a declarat Liviu Mihăilă.\n\nPărintele Crin-Triandafil Theodorescu nu este doar un slujitor al bisericii, ci şi un scriitor prolific şi un speolog pasionat. Parohul Bisericii Luşca din Năsăud, o biserică pe care o consideră „cea mai frumoasă din lume după Hagia Sofia”, a devenit cunoscut în lumea literară odată cu publicarea volumului de debut „Într-o zi se va termina”. Această primă carte s-a bucurat de un succes rapid, devenind un best-seller la scurt timp după lansare.\n\nNoua sa carte, „Cerşetorul de albastru”, este publicată de Editura Cărţile Tango şi conţine o colecţie de eseuri, poeme în proză şi povestiri care reflectă harul literar al autorului. Lucrarea aduce în faţa cititorului o bogăţie de imagini şi simboluri spirituale, un dialog între sacru şi profan, între cer şi pământ, între Dumnezeu şi om.\n\nÎn cuvântul înainte, Preasfinţitul Părinte Benedict Bistriţeanul, Episcopul vicar al Arhiepiscopiei Vadului, Feleacului şi Clujului, a subliniat talentul părintelui Crin de a aduce divinitatea în cotidian, face legătura între sacralitatea iubirii divine şi realităţile vieţii de zi cu zi: „Părintele Crin este un sacerdot al altarului, dar şi un slujitor al lumii, subterane sau alpine, acolo unde Dumnezeu-Iubire se aciuieşte şi unde aşteaptă să fie căutat. Totul se întâmplă ca un concurs după regulile jocului, unde omul iese întotdeauna câştigător de vreme ce Dumnezeu îi devine complice. Naraţiunile în notă poetică din acest volum urmează această perspectivă. Toate sunt legate de viaţă, pe care o sărbătoresc, desluşind-o ca întâlnire dintre Dumnezeu şi om, în termenii unei iubiri în care fiecare se lasă îmblânzit, în mijlocul unei lumi care le stă drept martor la bucuria pe care o trăiesc”.\n\nO scriitura care ne cuprinde, ne cheamă, ne ispiteşte\n\nEpiscopul-vicar subliniază puterea textelor de a captiva cititorul, de a-l introduce într-un univers al întâlnirii cu Dumnezeu prin intermediul poveştilor şi trăirilor descrise cu o sinceritate şi emoţie deosebită.\n\n„Părintele Crin Îl vede pe Dumnezeu pretutindeni, Îl indică în tot ce îi stă în jur, iar tovarăşului său, cititorului, îi oferă şansa să se odihnească lângă inima Acestuia. Aceasta este scriitura lui. Episod după episod, naraţiune după naraţiune, popas după popas. Mulţi suntem personaje vii în textele sale, dar, şi mai mulţi, oameni vii în viaţa pe care acesta o descrie luminos, cu miresme proaspete şi într-un colorit variat.\n\nÎn cele din urmă, fie că suntem sau nu actori în povestirile sale, scriitura sa ni se oferă generos, ne cuprinde, ne cheamă, ne ispiteşte, pentru ca, în cele din urmă, să ne facă să ne simţim parte din viaţa pe care el o sărbătoreşte.\n\nScopul implicit al autorului – prin naraţiunile sale, este să împreună-călătorească cu noi pe cea mai importantă cale, care ne duce până la capăt, la marginea lumii, la începutul lui Dumnezeu” scrie PS Benedict Bistriţeanul în prefaţa cărţii.\n\nScriitoarea şi editoarea cărţii, Alice Năstase Buciuta, a vorbit cu emoţie despre prietenia şi colaborarea sa cu părintele Crin-Triandafil Theodorescu, dar şi despre profunzimea lucrării sale literare.\n\n„Datorăm această întâlnire părintelui Alexandru Lungu care a insistat să venim la Fălticeni, spunând că vrea să stea în sală la el în oraş şi să se bucure ca un copil de cuvintele maestrului meu, părintele Crin-Triandafil Theodorescu.\n\nPe părintele Crin-Triandafil Theodores-cu foarte mulţi dintre noi l-am descoperit citind-l pe Facebook şi bucurându-ne de mărturisirile domniei sale, de acele poveşti ale desculţului pe care le culege de pe drumurile pe care le străbate, fie fizic, mergând dintr-un loc în altul, fie că le străbate cu puterea gândului şi a inimii sale atât de cuprinzătoare. Părintele Crin este un teolog cu multiple valenţe, un om al muntelui şi un scriitor care dă mai departe lumina dumnezeirii prin scrisul său. Veţi găsi aceleaşi predici neconvenţionale extraordinare pe care părintele Crin le ţine în biserica de la Luşca, alături de poeme în proză care ne poartă mai aproape de Dumnezeu” a spus Alice Năstase.\n\nRelatând despre pasiunea şi devotamentul autorului faţă de fiecare aspect al vieţii sale, Alice Năstase Buciuta a evidenţiat eforturile imense pe care părintele Crin le depune în slujirea comunităţii, în studiile sale academice şi în întreţinerea unei gospodării. Toate acestea, susţine ea, sunt reflectate în scrierile sale, care transcend literatură pentru a deveni mărturii ale unei vieţi dedicate divinului.\n\n„Preotul Crin-Triandafil Theodorescu este o personalitate cu o activitate foarte complexă şi care acoperă multe unghiuri ale existenţei, este responsabilul ştiinţific şi custodele peşterii Tăuşoare, este cercetător şi face un doctorat foarte greu la Universitatea din Cluj. Este un om care munceşte enorm, are familie, are copil, are o gospodărie de care se ocupă, este un om care îşi trăieşte viaţa cu toată dăruirea. Toate aceste faţete le veţi găsi în cartea «Cerşetorul de albastru». Veţi descoperi acelaşi suflet dar cu mai multe perspective pe care le veţi aprofunda trecând prin capitolele cărţii.\n\nCartea conţine în proză pentru că părintele Crin este poet şi toţi oamenii care iau cuvântul lui Dumnezeu în serios sunt poeţi, pentru că poezia este stadiul cel mai înalt al rostirii prin care ne putem apropia de Dumnezeu. Este un povestitor absolut extraordinar care are o putere de a observa detaliul pe care o au marii scriitori. Ar fi putut să nu fie preot, să fie scriitor şi tot ne-ar fi vrăjit prin ceea ce face şi prin ceea ce dăruieşte oamenilor” a concluzionat Alice Năstase Buciuta.\n\n„Cerşetorul de albastru”: o călătorie în cinci capitole\n\nNoua carte a părintelui Crin este structurată în cinci capitole, fiecare purtând un nume simbolic: „Lapis Lazuli – Dragostea nu cade niciodată”, „Ultramarin – Deşertul înflorit”, „Indigo – Predici neconvenţionale”, „Cerneală – Poveştile Desculţului” şi „Azuriu – Frăţia Psaltirii”. Aceste capitole formează o călătorie iniţiatică, în care cititorul este invitat să pătrundă în profunzimile spiritualităţii şi să exploreze sensurile ascunse ale vieţii şi ale iubirii divine.\n\nÎn cuvântul său, părintele Crin a spus: „Cu scrisul nu am niciun merit. Sunt doar un receptor al unui moment luminos prin care se coboară în mine un înger care dă din aripi. În acele momente, trebuie să ajung repede la tastatura laptopului şi să încep să scriu”.\n\nAcest act de creaţie literară este pentru părintele Crin un proces divin, în care el se vede doar ca un intermediar între cer şi pământ, între cuvântul lui Dumnezeu şi paginile cărţilor sale.\n\nUn aspect interesant al operei părintelui Crin este abordarea sa nonconformistă a predicilor. Acestea, reunite în capitolul „Indigo – Predici neconvenţionale”, se adresează direct sufletului, îmbinând teologia cu o sensibilitate artistică profundă. Fiecare predică este o invitaţie la meditaţie, o provocare de a căuta divinul în lucrurile mărunte ale vieţii cotidiene.\n\nMai mult, părintele Crin reflectă asupra responsabilităţii de a scrie, afirmând că actul de a tipări o carte nu este doar o chestiune literară, ci şi una ecologică. Într-un discurs plin de umor şi sinceritate, el a mărturisit: „Iubirea pentru cărţi o am de la tata, acasă aveam o cameră dedicată cărţii. Tata era un intelectual rafinat, motiv pentru care biblioteca noastră era o cameră plină cu cărţi. Şi tata îmi spunea: Cărţile care intră în bibliotecă trebuie să fie sobre şi extrem de valoroase că să merite această onoare. Şi dacă vă uitaţi un pic în bibliotecile noastre avem foarte multă maculatură.\n\nCa preot şi scriitor sunt invitat la foarte multe lansări de carte. Doamne, dacă o să ard în flăcările iadului, va fi pentru minciunile pe care le-am spus la lansările de carte, când mi se dă cuvântul să spun câteva cuvinte despre cartea aceea. Sunt cărţi pe care le citisem şi când mi se dădea cuvântul mă gândeam la copacii care trebuiau să rămână în pădure, frunzele să atragă clorofila, nu să ajungă hârtie. A scrie, a aşterne cuvinte pe hârtie este o responsabilitate ecologică, mai ales dacă ceea ce publici nu are greutatea de a transcede istoria. Cărţile care intrau în biblioteca tatei dădeau examen de admitere. Tata convorbea cu cartea şi în momentul în care cartea aceea îi spunea ceva, o lua, o săruta şi o aducea acasă”.\n\nAceastă conştientizare a impactului pe care îl are scrisul asupra mediului adaugă o dimensiune profund etică operei sale, consolidând ideea că fiecare carte ar trebui să fie un dar pentru cititor, o comoară care să justifice resursele folosite pentru crearea sa.\n\nTitlul cărţii nu este întâmplător. Părintele Crin a explicat alegerea culorii albastre ca simbol al Maicii Domnului, un simbol al speranţei şi al învierii. El a povestit despre modul în care, în istoria artei şi a teologiei, Fecioara Maria a fost reprezentată în diferite culori, albastrul devenind în cele din urmă simbolul cerului şi al divinului.\n\n„Culoarea albastră este culoarea cerului şi a Învierii, când Domnul s-a înălţat şi a umplut lumea de lumină. Eu nu sunt decât un cerşetor al dragostei lui Dumnezeu. Cea mai mare bogăţie pe care o am eu pe pământ este când întâlnesc un suflet în care mă regăsesc şi împreună îl cuprindem pe Dumnezeu. Moldovenii nu te îmbrăţişează, ei te cuprind, te năvălesc, intră în tine. Aceasta este dragostea. De aceea iubesc albastrul şi îmbrăţişarea” a mărturisit autorul.\n\nAceastă alegere simbolică subliniază tema principală a cărţii: căutarea iubirii divine şi a harului în viaţa de zi cu zi, căutare care, deşi aparent imposibilă, poate fi împlinită prin credinţă şi speranţă.\n\nEvenimentul de la Fălticeni s-a încheiat cu o sesiune de întrebări şi răspunsuri, în care publicul a avut ocazia să interacţioneze cu autorul şi să dezbată teme legate de religie, iubire şi creaţie. Printre cei care au luat cuvântul s-au numărat preotul Alexandru Lungu de la Schitul „Sfântul Andrei” scriitoarea Dana Anton, a cărei însemnări apar şi în volumul apărut în anul 2023 Editura Cărţile Tango, „Cele mai înalte uimiri”, carte care ne aminteşte prin texteleconfesiune ale celor 33 de autori din volum că miracolele se produc pretutindeni şi că nouă ne rămâne uimirea de a le recunoaşte şi recunoştinţa că le-am trăit şi prof. Constantin Bulboacă.\n\nLa final, părintele Crin a oferit autografe şi a schimbat îmbrăţişări cu cei prezenţi, creând astfel un moment emoţionant de comuniune. „Una din averile pe care le putem lăsa în urmă nu este contul bancar, ci amintirea frumoasă. Şi noi acum am creat o amintire” a spus autorul, cuvinte ce au rezonat puternic în sufletele celor prezenţi.\n\nLansarea volumului „Cerşetorul de albastru” a fost mai mult decât un eveniment literar, a fost o întâlnire a sufletelor care au găsit alinare în cuvintele pline de har ale părintelui Crin-Triandafil Theodorescu. Cartea sa este un dar oferit cititorilor, o invitaţie de a pătrunde în lumea credinţei şi a iubirii divine.",
        "label": "Bucovina"
    },
    {
        "title": "Evanghelia zilei",
        "text": "În vremea aceea, venind la Iisus, cei doisprezece I-au spus: Dă drumul mulţimii să se ducă prin satele şi prin oraşele dimprejur, ca să poposească şi să-şi găsească hrană, că aici suntem în loc pustiu. Iar El a zis către ei: Daţi-le voi să mănânce. Iar ei au zis: Nu avem mai mult decât cinci pâini şi doi peşti, afară numai dacă, ducându-ne noi, vom cumpăra merinde pentru tot poporul acesta. Căci erau ca la cinci mii de bărbaţi. Dar El a zis către ucenicii Săi: Aşezaţi-i jos, în cete de câte cincizeci. Şi au făcut aşa şi i-au aşezat pe toţi. Iar Iisus, luând cele cinci pâini şi cei doi peşti şi privind la cer, le-a binecuvântat, a frânt şi a dat ucenicilor ca să pună mulţimii înainte. Şi au mâncat şi s-au săturat toţi şi au luat ceea ce le-a rămas, douăsprezece coşuri de fărâmituri. Şi când Se ruga Iisus îndeosebi, ucenicii Săi erau împreună cu El.",
        "label": "Bucovina"
    },
    {
        "title": "Elevii din școli sucevene beneficiază de abonament gratuit de autobuz",
        "text": "Elevii care sunt înscriși la o unitate de învățământ din municipiul Suceava beneficiază de abonamente gratuite pe tot parcursul anului școlar 2024-2025. Anunțul a fost făcut marți de viceprimarul Sucevei, Lucian Harșovschi.\n\nÎncepând cu data de 4 septembrie, pentru a se evite aglomerația, elevii își pot reîncărca abonamentele pentru intregul an școlar, la punctele de eliberare a titlurilor de călătorie din Obcini, Centru, Orizont sau Gară.\n\nÎn cazul în care un elev nu se regăsește pe listele eliberate de unitățile de învățământ, acesta trebuie să prezinte carnetul de elev vizat și un act de identitate.\n\nElevii sub 14 ani trebuie să prezinte, pe lângă carnetul de elev, certificatul de naștere al acestuia și buletinul părintelui.\n\nDe asemenea, și în acest an, elevii Liceului Natanael din Ițcani, elevii Școlii Gimnaziale nr. 6 din Burdujeni Sat, precum și elevii care merg spre Școala Gimnazială nr. 10 din zona Aleii Dumbrăvii, cartierul La Stejari, zona ANL Burdujeni, strada Putnei și împrejurimi, vor beneficia de autobuze dedicate transportului școlarilor.\n\nÎn funcție de solicitările transmise de unitățile școlare către primărie, spre aprobare, vor fi adăugate microbuze pentru transportul școlar, a precizat Lucian Harșovschi.\n\nLunar au beneficiat de abonamente gratuite peste 11.000 de elevi, respectiv peste 1.300 de studenți.\n\nÎn ceea ce privește transportul metropolitan, joi, la ora 10:00, va avea loc o întâlnire cu primarii celor 8 localități din Zona Urbană Funcțională pentru a pune la punct ultimele detalii fără de care transportul metropolitan nu poate demara.",
        "label": "Bucovina"
    },
    {
        "title": "Majoritatea cazurilor procesate la linia de raportare a abuzurilor online sunt materiale care prezintă abuz sexual asupra minorilor",
        "text": "> Autoritatea Naţională pentru Administrare şi Reglementare în Comunicaţii, coordonator al serviciilor digitale în România, a acordat primul certificat de „notificator de încredere” Organizaţiei Salvaţi Copiii\n\nElvira (42 ani), părinte: „Mă frământam şi eu, de fapt eram de-a dreptul panicată când o vedeam aşa de tristă, apatică, parcă temătoare şi plângând des… până la urmă mi-a zis… vorbise cu un tip, habar nu am cine este, nici ea nu ştia, dar vorbise mult timp cu el. Se îndrăgostise şi apoi el i-a cerut poze cu ea dezbrăcată. Ceea ce a speriat-o cel mai tare este că o ameninţase că vine peste ea, că îi face multe dacă nu îi dă pozele. În discuţia lor probabil i-a oferit mai multe informatii, e încă mică, are doar 14 ani. Cum aş putea să îmi ajut copilul în situaţia asta? Cum aş putea să-l apăr? Suntem disperaţi.”\n\nDintre cele 5.964 de raportări procesate de Salvaţi Copiii România la linia de raportare esc_Abuz, singurul punct de contact civil pentru raportarea materialelor online care prezintă abuz asupra minorilor găzduite pe serverele din România, în perioada ianuarie – iunie 2024, 3.938 sunt materiale ce înfăţişează abuz sexual asupra minorilor. Dintre acestea 66,13% (3.944) ilustrau imagini cu abuz sexual asupra copiilor (CSAM) sau materiale cu minori în ipostaze sexualizate, 93,86% (3.702) dintre ele reprezentând materiale generate chiar de către minori. Din 2016 până la sfârşitul lunii iunie 2024, au fost procesate 35.830 de notificări.\n\nAutoritatea Naţională pentru Administrare şi Reglementare în Comunicaţii, în calitate de coordonator al serviciilor digitale în România, a acordat primul certificat de „notificator de încredere” Organizaţiei Salvaţi Copiii.\n\n„În baza datelor şi informaţiilor puse la dispoziţia ANCOM de Organizaţia Salvaţi Copiii, coroborate cu cele existente în spaţiul public şi consultate de ANCOM, Autoritatea consideră că organizaţia a demonstrat într-o măsură suficientă că îndeplineşte toate condiţiile de acordare a statutului de notificator de încredere, prevăzute la art. 22 alin. (2) din Regulamentul privind serviciile digitale” conform ANCOM.\n\nAstfel, Certificatul de „notificator de încredere”, acordat Organizaţiei Salvaţi Copiii, atestă statutul de „notificator de încredere” în domeniul de competenţă „Fapte care privesc minorii”, cu următoarele subcategorii: > „Neimplementarea de către persoanele care realizează siteuri cu caracter pornografic a restricţiilor specifice vârstei privind minorii (inclusiv conţinut cu caracter pornografic accesibil minorilor)” > „Pornografia infantilă sau producerea, deţinerea, procurarea, stocarea, expunerea, promovarea, distribuirea, precum şi punerea la dispoziţie de materiale care prezintă abuzuri sexuale asupra copiilor” > „Câştigarea încrederii sau ademenirea minorilor în vederea comiterii de abuzuri sexuale”.\n\n„Salutăm decizia Autorităţii Naţionale pentru Administrare şi Reglementare în Comunicaţii de a acorda certificatul de notificator de încredere Organizaţiei Salvaţi Copiii. Această recunoaştere întăreşte angajamentul nostru de a proteja drepturile şi siguranţa copiilor în mediul digital. În continuare, vom acţiona cu responsabilitate şi eficienţă pentru a preveni şi combate abuzurile la care sunt expuşi minorii în mediul online” a declarat Gabriela Alexandrescu, preşedinte executiv al Organizaţiei Salvaţi Copiii.\n\nPentru a susţine acest demers, Organizaţia Salvaţi Copiii pune la dispoziţie un pachet de resurse educaţionale, disponibile pe portalul Ora de Net al Organizaţiei Salvaţi Copiii, www.oradenet.ro, care include ghiduri, planuri de lecţie şi materiale video pentru profesori şi părinţi. (Comunicat de presă)",
        "label": "Bucovina"
    },
    {
        "title": "Două universitare au făcut parte din prima delegaţie suceveană în programul Open World",
        "text": "În perioada 30 octombrie – 9 noiembrie a.c., două cadre didactice ale Universităţii „Ştefan cel Mare” din Suceava, conf. univ. dr. Liana-Teodora Pascariu, de la Facultatea de Drept şi Ştiinţe Administrative, şi lect. univ. dr. Ana-Maria Bores, de la Facultatea de Economie, Administraţie şi Afaceri, au participat la activităţile programului Open World, în Washington, D.C., şi Cleveland, Ohio.\n\nUniversitarele sucevene au făcut parte dintr-o delegaţie de cinci persoane, selectate de Biroul Congresului SUA pentru Leadership internaţional.\n\nProgramele Open World reprezintă un schimb profesional de zece zile dedicat consolidării înţelegerii reciproce şi schimbului de bune practici în materie de guvernare responsabilă, societate civilă, sector privat şi stat de drept, finanţat prin intermediul Biroului Congresului pentru Leadership internaţional (COIL). Participanţii s-au implicat activ şi au făcut schimb de informaţii cu lideri din comunităţi locale, universităţi de stat şi private, pe teme legate de asociaţiile alumni şi strângerea de fonduri. (N.B.)",
        "label": "Bucovina"
    },
    {
        "title": "Fii ai satului Sinăuţi şi ai neamului românesc",
        "text": "Aceste cuvinte au fost incrustate pe placa comemorativă de granit, inaugurată duminică, 3 noiembrie, pe faţada clădirii Liceului din Sinăuţi. Este „certificatul de nemurire” al scriitorilor Vasile Tărâţeanu, Ilie Tudor Zegrea şi Ilie Luceac, absolvenţi ai acestei instituţii de învăţământ. Numele lor este cunoscut în întregul spaţiu spiritual românesc. Iniţiativa aparţine Societăţii Scriitorilor Români din Cernăuţi (preşedinte Nicolae Şapcă) şi Societăţii pentru Cultura şi Literatura Română în Bucovina „Mihai Eminescu” din Cernăuţi (preşedinte Vasile Bâcu). Ea a fost susţinută de direcţia Liceului din Sinăuţi (directoare Elena Panciuc). Placa comemorativă a fost lucrată de meşterul Mircea Popescu din Cupca.\n\nLa eveniment, în afară de gazde – pedagogii şi elevii liceului, rude ale acestor trei personalităţi notorii ale Sinăuţiului, consăteni de-ai lor, au participat Consulul General al României la Cernăuţi, Irina Loredana Stănculescu, oaspeţi din România – membri ai Cenaclului transfrontalier „Maşina cu poeţi” (Cernăuţi – Suceava), activişti ai societăţilor naţional-culturale ale românilor din ţinutul nostru.\n\nÎn recitalul literar-artistic cu genericul „Iubirea de ţară şi de neam – ca seva ce leagă rădăcina de ram”, prezentat de elevii liceului, alături de numele eminenţilor absolvenţi ai acestei instituţii de învăţământ Vasile Tărâţeanu, Ilie Tudor Zegrea şi Ilie Luceac, a fost pomenit şi numele lui Vasile Leviţchi, fost director al Şcolii din Sinăuţi şi profesor de română, care a observat şi a încurajat harul literar al acestora, susţinându-i şi în continuare pe calea spinoasă spre culmele cuvântului artistic. De altfel, pe faţada liceului se află şi placa comemorativă Vasile Leviţchi, precum şi cea a profesorului de română şi literatului Dumitru Hrinciuc, care a murit în floarea vârstei. Mai târziu, în semn de recunoştinţă, Vasile Tărâţeanu a selectat textele şi a pregătit pentru tipar un volum cu poezii şi proză scurtă de Dumitru Hrinciuc. Şi tot el a pus la cale şi a realizat editarea unui volum solid de amintiri despre Vasile Leviţchi.\n\n„Ei au avut un mare noroc, căci profesor le-a fost Vasile Leviţchi, renumit poet şi pedagog, a remarcat Vasile Bâcu, preşedintele Societăţii pentru Cultura şi Literatura Română în Bucovina «Mihai Eminescu» din Cernăuţi (Vasile Leviţchi a fost primul preşedinte de onoare al acestei societăţi, iar Ilie Tudor Zegrea s-a numărat printre preşedinţii ei). Împreună cu profesorul lor iubit, ei au completat acel vid literar, care s-a format în scrisul literar românesc după cel de-al Doilea Război Mondial în nordul Bucovinei. Din cele citite aflăm că drumul lor n-a fost atât de uşor. Ei au devenit adevăraţi ostaşi ai limbii române, s-au aflat pe baricadele revenirii la alfabetul latin, căci primele lor plachete de versuri au apărut în grafie chirilică. Peniţa a fost arma lor. Este semnificativ faptul că alături de placa lor comemorativă se află şi cea a tânărului sinăuţean, Andrei Şova, absolvent şi el al acestei şcoli, care a apărat ţara cu arma în mână şi a căzut în una din luptele împotriva ocupanţilor ruşi”.\n\nConsulul General al României la Cernăuţi, Irina Loredana Stănculescu, a subliniat că pentru a caracteriza viaţa şi creaţia acestor trei fii destoinici ai satului Sinăuţi poate fi folosită sintagma „limba română”. Ei au iubit-o, au apărat-o, au proslăvit-o.\n\nÎn acest context a vorbit şi Aurica Bojescu, activistă a comunităţii româneşti din regiune.\n\nDin partea oaspeţilor din judeţul Suceava au luat cuvântul scriitorii Constantin Horbovanu şi Paraschiva Abutnăriţei, care au mulţumit pentru invitaţia de a fi prezenţi la evenimentul de comemorare a acestor trei personalităţi marcante ale neamului românesc. Ei au amintit de minunata iniţiativă a lui Vasile Tărâţeanu de a crea Cenaclul transfrontalier „Maşina cu poeţi” (Cernăuţi – Suceava).\n\nJurnalista şi interpreta Carolina Jitaru a dăruit directoarei Liceului, Elena Panciuc, CD-ul său cu cântece pe versuri de Ilie Tudor Zegrea şi Vasile Tărâţeanu, menţionând totodată şi că Ilie Luceac a învăţat-o să redacteze textele artistice. Ea a interpretat un cântec pe versurile lui Vasile Tărâţeanu, consacrat fiului acestuia, Marcel, care a avut un destin tragic.\n\nParticipanţii la inaugurarea plăcii comemorative au avut posibilitate să depună flori şi să aprindă lumânări la mormintele lui Ilie Luceac şi Ilie Tudor Zegrea din cimitirul satului.\n\n„După înmormântarea lui Ilie Luceac, Ilie Zegrea mi-a arătat acest loc din spatele vechii bisericuţe, unde a fost botezat. Este între doi tei bătrâni şi mi-a spus că aici ar dori să-i fie mormântul, locul odihnei de veci, ne-a povestit soţia poetului, Doina Colesnicov. Aduc la mormântul lui buchete de crini, a fost floarea lui preferată şi căreia i-a atribuit atâtea semnificaţii în versurile sale”.\n\n…Pe aceste trei personalităţi sinăuţene le cunosc încă din anii studenţiei. Studentul Ilie Luceac mi s-a întipărit în memorie ca un bun cunoscător şi pasionat de arta muzicală, Vasile Tărâţeanu mi-a redactat primele articole, expediate la redacţia ziarului „Zorile Bucovinei”, iar cu Ilie Tudor Zegrea am lucrat împreună la radio, dar în redacţii diferite. Vasile Tărâţeanu s-a consacrat totalmente cauzei naţionale, căutând să propage orice talent care apărea din sânul comunităţii româneşti din ţinutul nostru bucovinean, Ilie Tudor Zegrea, în decursul activităţii sale la radio Cernăuţi, a adunat o fonotecă bogată, cu vocile marilor personalităţi ale neamului nostru românesc, iar lui Ilie Luceac i-a apărut după moarte un volum cu interviuri cu asemenea personalităţi. Deci… În toamna lor cu ceţuri pe Siret / Din cercuri veşnice, de departe / Se întorc poeţii cu un verset / În filele proaspete de carte…\n\nDupă cum s-a exprimat jurnalistul şi poetul Vitalie Zâgrea, „Sinăuţiul are toate şansele să devină un obiectiv turistic, fiindcă pe lângă vechea biserică din lemn, ridicată încă pe timpul lui Ştefan cel Mare, pe lângă acest liceu, unde au învăţat mai multe personalităţi de vază, pot să apară şi casele-muzeu Vasile Târâţeanu, Ilie Tudor Zegrea şi Ilie Luceac. (VASILE CARLAŞCIUC)",
        "label": "Bucovina"
    },
    {
        "title": "Cum orice faptă bună nu rămâne nepedepsită, organizatorii Festivalului Medieval catalogați drept „bufoni”",
        "text": "Cum orice faptă bună nu rămâne nepedepsită, organizatorii Festivalului Medieval au fost catalogați de unii drept „bufoni” pe rețelele de socializare, acolo unde toată lumea capătă tupeu și comentează de orice, chiar dacă au nu habar de subiect.\n\nCirculă pe rețelele de socializare o fotografie de la deschiderea Festivalului Medieval Ștefan cel Mare în care apar nimeni alții decât organizatorii iar aceștia sunt numiți „bufoni” și se comentează că au îndrăznit să vină în Cetatea de Scaun a Sucevei la deschiderea evenimentului.\n\nÎn fotografia de mai sus, fotografie care a iscat sute de comentarii, sunt „bufonii” care au organizat și organizează an de an acest eveniment devenit emblematic pentru Suceava și pentru Bucovina, în frunte cu directorul Muzeului Național al Bucovinei – sufletul acestui festival medieval devenit în ani de zile un festival internațional.\n\nAlături de acesta, sunt Gheorghe Flutur – președinte al CJ Suceava și Ioan Lungu – primarul Sucevei. Ambele instituții, conduse de acești „bufoni”, finanțează Festivalul Medieval de la Suceava.\n\nEi au venit acolo pentru a se adresa publicului, în semn de respect în primul rând pentru participanți și vizitatori, au venit în calitate de organizatori și nicidecum de …. „bufoni”.\n\nAm filmat trei zile consecutiv la acest festival și pot să vă spun că oamenii au apreciat faptul că autoritățile au ieșit din birouri și le-au vorbit de pe zidurile cetății!\n\nOamenii iubesc acest festival, suceveni și deopotrivă turiști, iar unii dintre aceștia și-au programat concediul în Bucovina în funcție de acest festival, au vrut să vină și ei în Cetatea de Scaun a Sucevei și să se bucure de spectacolul medieval.\n\nEste un eveniment emblematic pentru Bucovina și un eveniment la nivel național, fără îndoială!\n\nDesigur, celor catalogați în această fotografie drept „bufoni” li se pot reproșa multe, pot fi atacați în diverse moduri, combătuți, criticați cu argumente, însă de această dată nu e vorba despre nimic constructiv, ci despre o bătaie de joc ieftină, despre o răutate.\n\nȘi da, Suceava a fost într-adevăr un oraș turistic în perioada festivalului, când unitățile de cazare din oraș au fost aproape pline, când turiștii s-au bucurat de fiecare zi de festival și 30.000 de oameni au venit în Cetatea de Scaun a Sucevei.\n\nDar unii nu vor să vadă aceste lucruri, ci doar să dea cu barda în cap, ca de fiecare dată, că doar se apropie ani electorali, campanii electorale și sunt destui postaci care să scuipe în stânga și în dreapta, din diverse motive și frustrări!",
        "label": "Bucovina"
    },
    {
        "title": "Slalom printre amintiri (IV)",
        "text": "Poposim astăzi pe o prispă luminoasă de gând şi vorbim nu numai despre CARTE, dar mai ales despre omul care a scris-o.\n\nÎn ani buni înveţi despre un om adevăruri care te situează în algoritmul său de viaţă şi moarte. Şi despre lumea lui. Cu doamna Valentina Hrişcă nu este altfel. Ne face acum, din nou, prin „Slalom printre amintiri” (IV) părtaşi lumii văzute prin ochii ei şi ai nepoatei, Indra. Cu toate că viaţa Indrei numără doar şaptesprezece primăveri, putem spune că scrisul face parte integrantă din ea.\n\nFiecare text din această carte este o meditaţie şi o chemare la meditaţie. Nimic nu e simplu cum pare, pentru că viaţa din care autoarele îşi preiau respiraţia nu este genuină şi atât. Vom desluşi în rândurile cărţii, sau printre rânduri, un OM care se caută pe sine însuşi şi prin el pe cei ce-l înconjoară, caută o lume a sa şi o lume a noastră în ce are ea mai durabil şi de preţ.\n\nMemoria celor mai multe pagini în această carte e memoria unui timp trăit cu entuziasmele tinereţii, cu bucuria întâlnirii idolilor adolescenţei, cu luciditatea pe care ţi-o dau probele de foc ale caracterului, după ce ai parcurs anii maturităţii.\n\nTemele abordate sunt de o mare diversitate. Întâmplările relatate, scenele evocate, descrierile detaliate pun în lumină importanţa timpului şi spaţiului, locul EULUI vizavi de semeni, destinul, familia, iubirea, şcoala, războiul, neliniştea în faţa tehnicităţii etc.\n\nÎn cele patruzeci de texte – oglinzi se răsfrânge mereu alt chip, dar mereu statornică imaginea omului. De la un text la altul suntem purtaţi, ca dintr-un univers în altul, spre întâlniri din cele mai neaşteptate. Citim despre existenţe fericite sau mai puţin fericite („O cerere de divorţ”, „Plecarea dincolo”, „Tragedii”, etc), ne înduioşăm de soarta unor făpturi neajutorate („Primul zbor”, „Invazii”), suntem zguduiţi de drame ascunse, consumate în tăcere („Scrisoare de la un suflet pereche”), urmărim „istorii” ale unor tentative de depăşire a condiţiei, de ieşire din anonimat, din suferinţă („Verişoarele mele”, „Întoarcerea fiului risipitor”).\n\nFie că accentul e pus pe realitatea crudă a vieţii („Un nou război”), fie că gravul se amestecă uneori cu ludicul („Prima ceartă” „Împăcarea”), fie că suntem purtaţi spre semnificaţii spirituale („Ziua Adormirii Maicii Domnului”), pretutindeni, printre rânduri, mijeşte întrebarea existenţială: Unde se duce ceea ce nu e trăit, dar ceea ce nu e scris?!\n\nParcurgând această carte suntem invitaţi nu la o simplă lectură de divertisment, ci la o adevărată aventură de cunoaştere, pe diversele şi inepuizabilele trepte ale umanului. Cartea explorează inteligent filonul pitorescului, împleteşte poezia melancolică a unor vremuri apuse cu luciditatea, evocarea elegantă cu observaţia exactă. Naraţiunea alternează cu portretul, viziunea din afară cu viziunea interioară. Cuvintele au, uneori, materialitatea şi căderea în falduri a catifelei, evocând prin sonoritate.\n\nCartea se adresează cititorului cu sinceritate, ca într-o spovedanie. Autoarele îşi exteriorizează sentimentele cu nobleţe, cu simplitate şi delicateţe.\n\nCred că această carte nu vrea să fie altceva decât o călăuză către adevărul despre noi înşine, pe un drum la fel de greu de desluşit ca acela din „Călăuza” lui Tarkovski. Dar nu de negăsit. În acelaşi timp, cartea este o înşiruire de gânduri despre câteva dintre componentele fundamentale ale omenescului, analizate ceva mai îndeaproape decât ne îngăduie graba şi greul vieţii, dar şi absenţa exerciţiului introspectiv.",
        "label": "Bucovina"
    },
    {
        "title": "Scrisoare deschisă",
        "text": "Vă rog să analizaţi cu bunăvoinţă propunerea de a i se acorda, post-mortem, renumitului publicist şi om de cultură ION PARANICI, prin Hotărâre a Consiliului Local Suceava, titlul de „Cetăţean de onoare” al urbei în fruntea căreia vă aflaţi. Acest charismatic intelectual a îndeplinit zeci de ani funcţia de redactor-şef al ziarului „Zori noi” şi apoi a cotidianului „Crai nou”, mlădiţă odrăslită pe trunchiul primei publicaţii, în zilele fierbinţi ale Revoluţiei din luna decembrie 1989. A desfăşurat o nobilă activitate în slujba cetăţenilor judeţului Suceava, oferindu-le, alături de toţi colaboratorii săi, informaţii utile, căutate şi apreciate de miile de cititori. Ziarele pe care le-a condus cu o neîntrecută măiestrie s-au dovedit a fi portavocea opiniei publice sucevene, cronici ale evenimentelor cotidiene şi vieţii oamenilor din ţinuturile Ţării de Sus a Moldovei.\n\nNumele lui ION PARANICI figurează şi în paginile de Istorie a literaturii române, fiind autorul mai multor volume de poezii. Cu patru ani în urmă s-a stins din viaţă, la vârsta de 83 de ani, lăsându-ne „drept bunuri după moarte, decât un nume adunat pe-o carte”, ca să folosesc o licenţă poetică din lirica inegalabilului Tudor Arghezi.\n\nDe facto, ION PARANICI a fost şi rămâne un cetăţean cu adevărat de onoare al Sucevei. Stă la îndemâna dumneavoastră şi a deliberativului municipal să fie consacrat şi de jure. Luaţi aminte că „faptele bune ajung mai repede la Dumnezeu decât rugăciunile”, după cum ne îndeamnă să credem IPS Ioan Selejan, mitropolitul Banatului.\n\nÎn speranţa că demersul meu va găsi audienţa cuvenită, vă doresc succes!",
        "label": "Bucovina"
    },
    {
        "title": "Petardele nu sunt jucării!",
        "text": "> Poliţia Suceava a lansat în şcolile din judeţ o campanie de prevenire a utilizării articolelor pirotehnice\n\nInspectoratul de Poliţie Judeţean Suceava a lansat programul „Petardele nu sunt jucării!”, o iniţiativă menită să combată utilizarea şi comercializarea articolelor pirotehnice de către elevi în perioada sărbătorilor de iarnă. Acţiunea vine în contextul în care, la nivel naţional, s-au înregistrat numeroase incidente în care minorii au suferit accidente grave din cauza folosirii necorespunzătoare a acestor produse.\n\nProgramul vizează conştientizarea elevilor şi a părinţilor asupra riscurilor pe care le implică articolele pirotehnice, atât din perspectiva legală, cât şi a pericolelor asupra sănătăţii şi integrităţii corporale. Activităţile se vor desfăşura în unităţile de învăţământ preuniversitar din judeţ, fiind susţinute de poliţişti din cadrul Biroului Siguranţă Şcolară, Compartimentului de Analiză şi Prevenire a Criminalităţii, precum şi de specialişti în Explozivi, Arme şi Substanţe Periculoase.\n\nPoliţiştii atrag atenţia cu privire la faptul că se interzice folosirea articolelor pirotehnice în următoarele situaţii:\n• a) între orele 24:00 şi 6:00, cu excepţia perioadelor autorizate, precum şi a evenimentelor de interes local, naţional sau internaţional, în baza aprobării autorităţilor locale;\n• b) la o distanţă mai mică de 50 m de construcţiile de locuinţe cu până la 4 niveluri şi la mai puţin de 100 m faţă de cele cu peste 4 niveluri;\n• c) la o distanţă mai mică de 500 m de instalaţiile electrice de înaltă tensiune, de locurile de depozitare şi livrare a combustibililor lichizi sau solizi, de instalaţiile de gaze;\n• d) la o distanţă mai mică decât cea prevăzută de reglementările în vigoare pentru obiectivele chimice şi petrochimice ori pentru alte obiective care prezintă pericol de incendiu sau explozie;\n• e) în locurile în care există riscul producerii de alunecări de teren, avalanşe sau căderi de pietre;\n• f) pe drumurile publice deschise circulaţiei rutiere, pe aleile pietonale şi în spaţii deschise cu aglomerări de persoane;\n• g) la o distanţă mai mică de 500 m de păduri.\n\nFolosirea necorespunzătoare a articolelor pirotehnice constituie contravenţie şi se sancţionează cu amenzi între 3.000 şi 6.000 de lei. De asemenea, conform Legii nr. 126/1995 privind regimul materiilor explozive, operaţiunile cu articole pirotehnice efectuate fără drept, vânzarea către minori sau comercializarea produselor destinate pirotehnicienilor către publicul larg reprezintă infracţiuni care se pedepsesc cu închisoare de la 3 luni la 1 an sau cu amendă.\n\nReprezentanţii Poliţiei Suceava subliniază importanţa respectării regulilor şi a legislaţiei în vigoare, subliniind că petardele nu sunt jucării şi pot provoca accidente grave, mai ales în rândul copiilor. (N.B.)",
        "label": "Bucovina"
    },
    {
        "title": "5 lucruri pe care probabil nu le știai despre sloturi",
        "text": "Sloturile sunt printre cele mai populare jocuri de cazino, indiferent dacă ne raportăm la mediul terestru sau la cel online. Totuși, rămân câteva lucruri pe care nu toți jucătorii le cunosc, iar acestea vor fi detaliate în acest articol.\n\nÎn unele cazinouri, generează aproape 80% din venituri\n\nSloturile sunt atât de populare încât, în unele cazinouri, generează în jur de 80% din încasările totale. Acest lucru se întâmplă în special în SUA, unde sloturile sunt extrem de apreciate, dar și în Europa sunt foarte populare. Explicația este oarecum simplă. Dintre toate jocurile de cazino, la sloturi sunt cele mai simple reguli. Trebuie doar să alegi miza și să apeși pe spin, în speranța că vei avea noroc. În plus, atât în cazinourile terestre, cât și în cele online, există mirajul jackpot-urilor.\n\nCând văd pe aparat sau pe ecran că se poate câștiga o sumă uriașă cu o miză minimă, mulți se gândesc că, până la urmă, este un mod distractiv de a încerca să obțină o sumă care le poate schimba viața. Iar la sloturi nu este nevoie de o strategie pentru a juca, așa cum se întâmplă la blackjack sau ruletă. Ținând cont că doar norocul contează, ele sunt potrivite pentru oricine. De aceea, vedem în jurul aparatelor adulți de toate vârstele. Ba chiar și în cazinourile din Las Vegas pot fi observați destui oameni trecuți de prima tinerețe, care vin pentru o porție de distracție.\n\nÎn România, sloturile mai sunt denumite și păcănele sau jocuri ca la aparate. Țara noastră nu este însă singura în care au mai multe denumiri. De exemplu, englezii le mai spun „fruit machines” (jocuri cu fructe). Acest lucru se datorează faptului că, într-o mare măsură, fructele au fost prezente în sloturi încă din cele mai vechi timpuri. Acest lucru este valabil și în țara noastră. În categoria de pacanele cu fructe de pe site-urile de specialitate, putem descoperi de regulă peste 100 de titluri. În Australia, în schimb, sloturile mai sunt numite „pokies”. Denumirea este derivată din „poker machines”.\n\nÎn mediul online, RTP-ul jocurilor este mai mare\n\nDestul de multe jocuri pot fi găsite atât online, cât și în cazinouri sau săli de jocuri. Deși sunt aceleași jocuri, RTP-ul poate diferi. În mediul online, este cunoscut faptul că RTP-ul jocurilor este mai mare. Acest lucru se datorează faptului că operatorii online nu au costuri de chirie la fel de mari precum cele ale cazinourilor terestre. Ei își pot permite să seteze un RTP mai mare, motiv pentru care poate fi mai atractiv să joci pe internet decât într-un cazinou fizic. Desigur, ambele variante sunt potrivite pentru anumite categorii de oameni. Însă este bine să știi că, în general, RTP-ul din cazinouri este ceva mai mic.\n\nPrimul slot din istorie avea 5 role\n\nAu trecut mai bine de 100 de ani de când a fost inventat primul aparat tip slot machine. Pe atunci, aparatul avea dimensiuni uriașe și era destul de rudimentar, dar ceva apropiat de ceea ce știm astăzi despre sloturi este că avea 5 role. Ulterior, cu trecerea timpului, s-a trecut și la varianta cu 3 role. Și în prezent există o mulțime de sloturi cu 5 role care se bucură de un succes uriaș. Acesta este un semn clar că dezvoltatorii de jocuri țin la tradiție și doresc să prețuiască momentele de început din această industrie. De fapt, multe simboluri vechi sunt încă păstrate.\n\nJocurile de noroc cu mize reale se adresează în exclusivitate persoanelor care au împlinit vârsta de 18 ani. Fii responsabil!",
        "label": "Bucovina"
    },
    {
        "title": "Zona va trebui să devină un hub, un mare depozit de materiale de construcţie atât pentru construcţia A7 şi a DN Ratoş – Climăuţi – Vicovul de Sus",
        "text": "Va trebui să fie încurajate firme care să producă materiale de construcţie pentru piaţa şi reconstrucţia Ucrainei\n\nGheorghe Flutur, prim-vicepreşedinte al PNL şi preşedintele PNL Suceava, s-a întâlnit cu liderii organizaţiei locale din zona Siret, respectiv oraşul Siret şi comunele Muşeniţa, Grăniceşti, Calafindeşti, Zvoriştea, Hănţeşti, până la Dumbrăveni.\n\nPreşedintele PNL Suceava a intrat în amănunte, efectuând o analiza a stadiului de dezvoltare a oraşului Siret, oraş condus de liberalul Adrian Popoiu.\n\n„Siretul, vechea capitala a Moldovei, cunoaşte cea mai mare transformare şi modernizare în acesta perioadă. Reţeaua de apă şi canalizare s-a extins la aproape 95% din populaţie, drumurile locale şi în special DJ care traversează oraşul Siret este în plină modernizare, se apropie de final şi aici ne referim atât la drumul Siret spre Muşeniţa – Rădăuţi, care astăzi arată foarte bine, cât şi drumul Siret – Grămeşti – Zamostea prin zona Pădureni, care s-a modernizat recent. Siretul a extins reţeaua de gaz metan cu încă 10 km, în ultimii ani cele 3 şcoli s-au modernizat şi dotat cu mobilier şi echipamente IT, au 3 zone de agrement pentru promenada şi petrecut timp liber, şi tot Siretul a dezvoltat un parc tehnologic şi ştiinţific, împreună cu Consiliul Judeţean Suceava şi Universitatea «Ştefan cel Mare» din Suceava, şi are disponibilitate să mărească acest parc cu încă 20 de hectare” a spus Gheorghe Flutur.\n\nEl a subliniat că, pe proiecte europene, oraşul Siret are în program transportul public cu 4 autobuze electrice pentru 3 rute stabilite deja şi, de precizat, în învăţământul profesional pe domeniul mecanic şi textil, anual, Siretul dă pe piaţă circa 60 de absolvenţi cu pregătire profesională căutată de piaţa muncii din zonă.\n\nCând se vorbeşte despre zona Siret, sunt câteva urgenţe pe care preşedintele Gheorghe Flutur le are în vedere în viitorul program de dezvoltare a judeţului Suceava. În primul rând, locuri de muncă pentru populaţia din zonă în contextul autostrăzii A7 care va deveni realitate până la Siret.\n\n„Aici efortul va trebui să fie şi mai mare în aducerea investitorilor români şi străini în zonă” a spus Gheorghe Flutur, care a menţionat că industria alimentară are un potenţial uriaş pentru că există resurse mari de lapte, cartofi, cereale, dar şi în creşterea animalelor şi procesarea cărnii, precum şi în industria textilă care are tradiţii în zonă.\n\n„O altă urgenţă este gestionarea crizei apei potabile, ştiut fiind faptul că mai multe localităţi au deficit de apă probabil, fântânile au secat pe valea Siretului, în special la Zamostea, dar şi zona Bălcăuţi se confruntă cu acelaşi probleme şi vor trebui găsite noi surse de apă potabilă. Altă problema a zonei Siret este cea a fermierilor şi nevoia de a fi susţinuţi la procurarea de echipamente şi utilaje pentru irigaţii, având în vedere seceta din ultimii ani. Nu în ultimul, rând zona Siret va trebui să devină un hub, un mare depozit de materiale de construcţie atât pentru construcţia A7 şi a Drumului Naţional Ratoş – Climăuţi – Vicovul de Sus, dar în zonă trebuie încurajate firme care să producă materiale de construcţie pentru piaţa şi reconstrucţia Ucrainei”, a declarat Flutur.\n\nPreşedintele PNL Suceava a menţionat că, localităţile cu primari liberali, – precum Şerbăuţi, Calafindeşti, Muşeniţa – sunt exemple de bune practici, şi în curând acelaşi lucru se va putea spune şi de Primăria Grămeşti, unde o doamnă profesoară liberală a câştigat funcţia de primar, Veronica Anechitei, care are programe foarte ambiţioase în zonă. | Comandat de PNL Filiala Suceava, cod AEP 11240002, executat de CRAI NOU SA",
        "label": "Bucovina"
    },
    {
        "title": "„Anima ex Machina”",
        "text": "La Centrul Cultural „Bucovina”, vineri, 18 octombrie a.c., cu începere de la ora 14:00, va avea loc vernisajul expoziţiei de grafică digitală „Anima ex Machina” semnată de Tatiana Coţofan, o tânără artistă originară din Republica Moldova. Curatorii expoziţiei sunt poetul Ioan Manole şi Călin Brătianu, directorul Centrului Cultural „Bucovina”. Expoziţia va rămâne pe simeze până pe 28 octombrie a.c.\n\nCrainou.ro nu este responsabil juridic pentru continutul textelor postate cu titlul de comentariu. Responsabilitatea pentru continutul comentariilor revine, in exclusivitate, autorilor. Comentariile nesemnate (sau neinsotite de o adresa de e-mail valida!), comentariile injurioase, calomnioase, ilegale (antisemite, xenofobe, rasiste etc.) sau fara legatura cu subiectul nu vor fi publicate!",
        "label": "Bucovina"
    },
    {
        "title": "Fascinaţia Spaţiului cosmic, prin proiecte STEAM",
        "text": "Fascinaţia Spaţiului cosmic a cuprins, din vremuri străvechi, omenirea. Ideile că ar putea exista şi alte forme de viaţă în Univers au preocupat dintotdeauna pe oamenii de ştiinţă. De asemenea, cele legate de mişcarea planetelor, de ciclul zi – noapte, de schimbarea anotimpurilor, de influenţa fazelor Lunii asupra metabolismului şi-au căutat explicaţii. De aceea a luat fiinţă Astronomia, ca ştiinţă a Spaţiului cosmic, cu tot ce cuprinde acesta. Iar vizionarilor, temerari, care şi-au dedicat viaţa studiului astrelor, descoperind mereu secrete şi inovând lumea cu noi descoperiri, nu putem decât să le fim recunoscători.\n\nAnul acesta, în 2024, Săptămâna Mondială a Spaţiului Cosmic, desfăşurată în perioada 1 – 10 octombrie, a fost pregătită să educe, să inspire şi să conecteze comunitatea globală, concentrându-se pe alianţa puternică dintre tehnologia spaţială şi ştiinţa climei.\n\nCa atare, am fost impulsionaţi, în şcoli, să desfăşurăm, cu elevii, proiecte ce vizează rolul deosebit pe care îl joacă explorarea spaţiului în îmbunătăţirea înţelegerii şi gestionării climei Pământului.\n\nŞi elevii clasei a III-a A, de la Şcoala Gimnazială „Nicolae Stoleru” Baia, judeţul Suceava, au desfăşurat proiectul „Space and climate chang”, un prilej minunat de exersare a competenţelor STEAM, prin activităţi inedite, captivante, adaptate intereselor vârstei lor, în care componenta digitală a jucat un rol deosebit. Elevii sunt atraşi de astfel de proiecte şi se implică total, în grupe mici sau mai mari, motivaţia şi interesul pentru învăţătură amplificându-se, pe nesimţite. Beneficiile unor astfel de demersuri, holistice, sunt nenumărate: dela plusurile învăţării consonante, de 1/1, (ştiut fiind că elevii învaţă mult mai uşor unii de la alţii), la cele ale învăţării prin descoperire, numită „învăţarea de durată”, la final la cea experienţială, considerată cea mai bună formă de acumulare de cunoştinţe, priceperi şi deprinderi.\n\n> Ştiinţe: studiul Sistemului Solar, a celor 8 planete, a sateliţilor, meteoriţilor, meteorilor, cometelor, galaxiilor- cu ajutorul videoclipurilor educaţionale, dar mai ales a aplicaţiilor cu realitate augmentată, descărcate în telefoanele elevilor- Devar, Star Walk şi Space 4D;\n\n> Tehnologii: realizarea de puzzle- uri, online şi de alte produse digitale, în aplicaţii şi platforme diverse: Word Cloud, Chatter Pix Kids, Canva, Genial.ly, Filmora;\n\n> Inginerie:- realizarea, în ateliere practice, a unor rachete, din materiale reutilizabile, a unor construcţii spaţiale – Staţia Spaţială Internaţională, a unor machete cu elemente ale Spaţiului;\n\n> Arte: crearea de lucrări artistico-plastice care relevă elemente spaţiale, sateliţi, medii de viaţă afectate de schimbările climatice – desene, machete; realizarea de poezii şi eseuri; învăţarea cântecului „Sunt astronaut”;\n\n> Matematică: ordonarea celor opt planete ale Sistemului Solar după diferite criterii (dimensiune, distanţa lor faţă de Soare, temperatură).\n\nCa o concluzie, se poate afirma că acest proiect a stimulat dezvoltarea proceselor psihice ale elevilor, mai ales gândirea critică, memoria, atenţia, vocabularul, imaginaţia creatoare, dar mai ales a încurajat comunicarea, colaborarea, rezolvarea rapidă de probleme, prin găsirea unor soluţii avantajoase- competenţe de secol XXI. Prin legăturile sale cu viaţa reală- Universul, cu stele şi planete, mereu în mişcare, fazele Lunii, formarea zilelor şi a nopţilor, anotimpurile care comportă schimbări majore, sateliţii care sunt trimişi în Cosmos pentru a monitoriza anumite modificări, inclusiv climatice, acest demers este un prilej minunat pentru stimularea visurilor unor elevi de a deveni astronomi sau astronauţi – meserii deosebite care pot schimba mult în bine lumea viitorului.",
        "label": "Bucovina"
    },
    {
        "title": "Doi tineri au fost reţinuţi pentru agresarea unui bărbat în centrul comunei Vama",
        "text": "Poliţiştii Secţiei 14 Poliţie Rurală Vama au intervenit prompt în urma unui apel la 112, înregistrat în data de 8 noiembrie a.c. la ora 21:10, prin care un bărbat de 53 de ani din comuna Vama a transmis că a fost victima unei agresiuni în centrul localităţii.\n\nAjunşi la faţa locului, poliţiştii au găsit apelantul sub influenţa alcoolului, prezentând multiple leziuni la nivelul capului. Potrivit declaraţiilor victimei, incidentul s-a petrecut în faţa unui magazin din localitate, în jurul orei 21:00, când bărbatul a fost lovit cu pumnii în zona feţei de către doi tineri necunoscuţi.\n\nPoliţia a deschis un dosar penal pentru „lovirea sau alte violenţe”. În urma investigaţiilor, au fost identificaţi suspecţii: un bărbat de 21 de ani şi un tânăr de 18 ani, ambii din comuna Vama.\n\nDupă administrarea probelor, cei doi au fost reţinuţi pentru 24 de ore şi încarceraţi în arest.\n\nCercetările continuă sub coordonarea procurorului de la Parchetul de pe lângă Judecătoria Câmpulung Moldovenesc. (N.B.)",
        "label": "Bucovina"
    },
    {
        "title": "Gheorghe Șoldan trece la asfaltarea drumurilor județene de piatră și de pământ și începe cu DJ 208 B",
        "text": "Gheorghe Șoldan trece la asfaltarea drumurilor județene de piatră și de pământ și începe cu DJ 208 B.\n\nVineri, președintele Consiliului Județean Suceava a semnat depunerea la Compania Națională de Investiții a proiectului privind modernizarea drumului județean DJ 208B, care face legătura dintre Hănțești și Zvoriștea.\n\nAcesta a anunțat că vor fi modernizați peste 10 km din DJ 208 B, pe porțiunile care traversează localitățile Hănțești, Berești și Șerbănești.\n\nGheorghe Șoldan a precizat că proiectul de modernizare va transforma complet structura rutieră, lățimea drumului urmând să fie de 8 metri, incluzând o parte carosabilă de 6 metri și acostamente impermeabilizate.\n\n„În cadrul proiectului sunt prevăzute și reabilitarea podului peste pârâul Hănțești, precum și construcția unui pod nou în locul podețului deteriorat de la kilometrul 28+685.\n\nAm mers de multe ori pe acest drum și știu că e un calvar pentru șoferi.\n\nÎn perioadele secetoase, în urma mașinilor rămân nori de praf, iar când plouă, drumul devine și mai dificil de parcurs, fiind plin de noroi și denivelări.\n\nUn drum necorespunzător pentru desfășurarea circulației rutiere în condiții de siguranță.\n\nModernizarea acestui drum va însemna nu doar siguranță și confort pentru șoferi, dar și o șansă reală de dezvoltare pentru comunitățile din zonă.\n\nO rețea de drumuri județene modernizată este, în fond, fundația unui județ mai bun pentru toți”, a declarat Gheorghe Șoldan , președintele CJ Suceava.",
        "label": "Bucovina"
    },
    {
        "title": "Ample percheziții domiciliare și bunuri confiscate în valoare de peste 155.000 de lei FOTO",
        "text": "Ample percheziții domiciliare și bunuri confiscate în valoare de peste 155.000 de lei. Este vorba despre o rețea infracțională care acționa pe raza a patru județe din Moldova.\n\nLa data de 15.11.2024, polițiștii din cadrul Serviciului de Investigare a Criminalității Economice – IPJ Suceava au pus în executare 25 de mandate de percheziție domiciliară, din care 18 pe raza județului Suceava, 5 pe raza județului Neamț, 1 pe raza județului Botoșani și 1 pe raza județului Bacău.\n\nPerchezițiile au fost desfășurate în cadrul unui dosar penal aflat în supravegherea Parchetului de pe lângă Judecătoria Fălticeni, fiind documentată activitatea infracțională a mai multor persoane în perioada aprilie 2024 – până în prezent, persoanele fiind bănuite de săvârșirea infracțiunilor de contrabandă și infracțiuni asimilate la codul fiscal, faptele vizând introducerea ilegală în țară, depozitarea, transportul și comercializarea ilicită a produselor accizabile, respectiv alcool și țigarete.\n\nPerchezițiile domiciliare au urmărit identificarea și ridicarea de bunuri interzise la deținere, înscrisuri, valori și sisteme informatice sau de stocare a datelor, utilizate sau rezultate în urma săvârșirii infracțiunilor, în vederea coroborării probelor și mijloacelor de probă și întăririi probatoriului în cauză.\n\nAcțiunea desfășurată a avut ca parte integrantă și un moment operativ, respectiv capturarea în trafic în dimineața de 15.11.2024, în jurul orei 07:30, a unui autoturism utilizat de către persoanele implicate, autoturismul fiind condus de către un bărbat de 54 de ani, din mun. Fălticeni, în interiorul vehiculului fiind identificată o cantiate mare de țigarete de proveniență extracomunitară.\n\nFață de bărbat a fost dispusă măsura reținerii pentru 24 de ore sub aspectul săvârșirii infracțiunilor de „contrabandă“ și ”conducerea unui vehicul fără permis de conducere”.\n\nTotodată, în urma punerii în executare a celor 25 de mandate de percheziție domiciliară, polițiștii au ridicat 109.820 bucăți țigarete de contrabandă (în valoare de aproximativ 95.000 lei) și cca. o tonă de alcool.\n\nDe asemenea, au fost ridicate la percheziții aproape 100 de articole pirotehnice, cantități de detergenți cu suspiciune de contrafacere și alte bunuri, dispozitive informatice și electronice și înscrisuri care interesează cauza.\n\nTotodată, polițiștii au dispus indisponibilizarea unui autoturism în valoare de 20.000 lei.\n\nCercetările sunt continuate de către lucrătorii de poliție judiciară din cadrul I.P.J. Suceava – Serviciului de Investigare a Criminalității Economice – Biroul de Combatere a Fraudelor Vamale, sub supravegherea procurorului de caz din cadrul unității de parchet competente, în vederea identificării tuturor făptuitorilor și a stabilirii întregii stări de fapt din jurul activității infracționale, precum și în vederea tragerii la răspundere a tuturor persoanelor implicate.",
        "label": "Bucovina"
    },
    {
        "title": "Deputata PSD Larisa Blanari: „Îmi doresc să fie cât mai multe femei antreprenor și cât mai multe femei implicate în politică și în administrație”",
        "text": "„Îmi doresc să fie cât mai multe femei antreprenor și cât mai multe femei implicate în politică și în administrație”, declară deputata PSD de Suceava Larisa Blanari.\n\nAceasta consideră că femeile din județ și din întreaga Românie au nevoie de o reprezentare mai puternică în Parlament și în viața publică.\n\n„Suntem 51% din populația României, însă reprezentarea noastră este mult mai mică. Cine ar putea înțelege mai bine provocările și interesele femeilor, dacă nu noi, femeile?” subliniază Larisa Blanari.\n\nSocial-democrata arată că Partidul Social Democrat are o proporție considerabilă de femei în rândul candidaților săi. 33% dintre candidații de pe listele PSD sunt femei, față de 26% în anul 2020.\n\n“Nu e doar o statistică, ci un semnal clar că PSD își ia angajamentele în serios atunci când vine vorba de reprezentarea femeilor”, susține Blanari.\n\nDincolo de statistici, mai arată Larisa Blanari, partidul pe care îl reprezintă vine cu măsuri concrete în Programul de guvernare 2025 – 2028, pentru a sprijini femeile, pentru creșterea rolului lor în viața publică și cea economică.\n\nSe vor acorda 1.000 de granturi, fiecare de până la 20.000 de euro, pentru a ajuta femeile să își deschidă și să dezvolte afaceri.\n\nStatul va susține investițiile în sectoare cu potențial de creștere prin garanții avantajoase pentru credite, facilitând accesul femeilor la finanțare.\n\n3. Program de finanțare pentru firmele IT cu acționari majoritari femei:\n\nUn program de 200 de milioane de euro, incluzând granturi de 50.000 de euro per beneficiar, va sprijini crearea a 4.000 de start-up-uri în domenii legate de IT, pentru dezvoltarea capacităților de producție.\n\nAșa cum este prevăzut și în Programul de guvernare 2025-2028, avem în vedere oferirea de pachete de sprijin în valoare de 2.000 de lei fiecare, pentru formare profesională, consiliere sau sprijin în găsirea unui loc de muncă.\n\nPSD va finanța cursuri de recalificare pentru părinții singuri cu venituri mici și va oferi vouchere pentru servicii „before și after-school,” astfel încât aceștia să își poată susține familia în timp ce se specializează într-o meserie necesară pe piața muncii.\n\nMamele cu vârste între 20 și 30 de ani vor primi un voucher de 10.000 de lei la nașterea unui copil, ca sprijin pentru nevoile familiei.\n\nAceste programe sunt destinate încurajării femeilor să studieze domenii de viitor, precum știința, tehnologia, ingineria, matematica și înalta tehnologie, pregătindu-le pentru cariere în sectoare inovative și cu potențial de creștere.\n\n“Voi continua să lupt pentru egalitatea de șanse în România între femei și bărbați, capitol la care suntem pe ultimele locuri în Uniunea Europeană”, mai arată deputata social-democrată.\n\nÎn calitate de președintă a Organizației Județene a Femeilor Social Democrate Suceava, organizație cu peste 3.000 de femei din tot județul, Larisa Blanari subliniază că a întâlnit foarte multe femei puternice și capabile, nu doar în politică, ci şi în alte domenii de activitate.\n\n“De la educație la afaceri, de la știință la artă, femeile demonstrează zilnic că pot aduce contribuții valoroase în societate. Dar, totuși, în multe locuri, barierele nevăzute încă există”, conchide Larisa Blanari.",
        "label": "Bucovina"
    },
    {
        "title": "Peste 140 de mii de contracte individuale de muncă active în judeţul Suceava",
        "text": "> Pentru muncă nedeclarată, în octombrie au fost sancţionaţi 7 angajatori\n\nÎn perioada lunii octombrie, Inspectoratul Teritorial de Muncă (ITM) Suceava a avut ca obiectiv principal realizarea programului de acţiuni pe anul 2024, fiind vorba despre obiectivele stabilite potrivit Legii nr. 108/1999 republicată, Legii nr. 53/2003 republicată şi ale Legii nr. 319/2006, cu modificările şi completările ulterioare, aflăm dintr-o informare de presă a instituţiei.\n\nCa urmare, inspectorii de muncă din cadrul ITM Suceava au efectuat 341 controale, din care 217 în domeniul relaţiilor de muncă şi 124 în domeniul securităţii şi sănătăţii în muncă. Pentru deficienţele constatate, au fost aplicate 234 sancţiuni contravenţionale în valoare totală de 316.500 lei.\n\nÎn ce priveşte relaţiile de muncă (respectiv muncă nedeclarată), în urma celor 217 controale efectuate, s-au aplicat 72 sancţiuni contravenţionale, valoarea amenzilor aplicate fiind de 243.000 lei.\n\nAu fost depistate 7 persoane care desfăşurau muncă nedeclarată: 6 au fost depistate la muncă fără contracte individuale de muncă; pentru o persoană contractul individual de muncă nu a fost transmis în registrul general de evidenţă a salariaţilor cel târziu în ziua anterioară începerii activităţii.\n\nPentru muncă nedeclarată au fost sancţionaţi 7 angajatori, valoarea amenzilor aplicate fiind de 140.000 lei.\n\nAflăm că deficienţe frecvent constatate în domeniul relaţiilor de muncă/ muncă nedeclarată au fost: neîncheierea în formă scrisă a contractelor individuale de muncă, anterior începerii raporturilor de muncă; netransmiterea, în termenul legal, a contractelor individuale de muncă în registrul general de evidenţă a salariaţilor; netransmiterea modificărilor intervenite în registrul general de evidenţă a salariaţilor; nerespectarea prevederilor legale privind munca suplimentară; nerespectarea dispoziţiilor legale referitoare la obligaţia de a ţine evidenţa orelor prestate de fiecare salariat; nerespectarea prevederilor legale privind acordarea concediilor de odihnă; nerespectarea prevederilor legale privind repausul săptămânal.\n\nÎn domeniul securităţii şi sănătăţii în muncă, în urma celor 124 controale efectuate, s-au aplicat 162 sancţiuni contravenţionale la 95 angajatori (149 avertismente contravenţionale şi 13 amenzi contravenţionale în valoare de 73.500 lei). Principalele deficienţe constatate au fost: nu s-au desemnat lucrători pentru a se ocupa de activităţile de protecţie şi de prevenire a riscurilor de accidentare; nu s-a efectuat semnalizarea de securitate; nu s-a efectuat autorizarea exercitării meseriilor pentru care legislaţia specifică o cere (macaragii, moto/electrostivuitorişti); nu s-a elaborat / actualizat documentul privind protecţia împotriva exploziilor; nu s-a obţinut certificatul de examinare „in situ” pentru instalaţiile care funcţionează în mediu potenţial exploziv (inclusiv reexaminarea acestuia); nu s-au asigurat echipamente individuale de protecţie; nu s-au comunicat evenimentele produse; nu s-au cercetat evenimentele produse.\n\nÎn luna octombrie, la ITM Suceava au fost comunicate 27 evenimente.\n\nCa urmare a interogării registrului general de evidenţă a salariaţilor, s-a constatat că, la data de 1 noiembrie a.c., figurau ca fiind înregistrate 142.318 de contracte individuale de muncă active, dintre care 132.430 pe durată nedeterminată; 9.888 pe durată determinată, ne-a precizat inspector-şef al ITM Suceava Romeo Butnariu.",
        "label": "Bucovina"
    },
    {
        "title": "Bărbat beat la volan, prins de polițiștii după ce un alt șofer a sunat la 112 și a reclamat că un vehicul merge în zig-zag",
        "text": "Bărbat beat la volan, prins de polițiștii după ce un alt șofer a sunat la 112 și a reclamat că un vehicul merge în zig-zag, pe DN 17.\n\nLuni, în jurul orei 14.30, Poliţia municipiului Vatra Dornei, a fost sesizată prin SNUAU 112, de un șofer din trafic, de faptul că pe DN 17, pe raza satului Mestecănis, conducătorul unui autoturism conduce haotic, acesta deplasându-se în directia Vatra Dornei.\n\nEchipajul de poliţie rutieră s-a deplasat pe strada Calea Transilvaniei, ocazie cu care a identificat și oprit autoturismul respectiv.\n\nLa volan a fost identificat un bărbat de 55 de ani, din municipiul Cluj Napoca. Acesta a fost testat cu aparatul etilometru, rezultând o valoare de 0.80 mg/l alcool pur în aerul expirat.\n\nCum bărbatul de abia se putea ține pe picioare, a fost condus la Spitalul Municipal Vatra Dornei, unde i s-au recoltat probe biologice de sânge în vederea stabilirii alcoolemiei.\n\nPolițiștii au întocmit în acest caz dosar penal privind infracțiunea de „conducerea sub influenta alcoolului”.",
        "label": "Bucovina"
    },
    {
        "title": "Activităţi aeronautice prilejuite de centenarul Colegiului Naţional Militar „Ştefan cel Mare”",
        "text": "Aeronave IAR-99 Şoim şi IAR-330 SOCAT aparţinând Bazei 95 Aeriene „Erou Căpitan Aviator Alexandru Şerbănescu” Bacău vor survola, în data de 14 noiembrie 2024, oraşul Câmpulung Moldovenesc, la înălţimi mici, cu ocazia evenimentelor dedicate celebrării unui secol de la înfiinţarea Colegiului Naţional Militar „Ştefan cel Mare”.\n\n„Menţionăm că Baza 95 Aeriană va lua toate măsurile necesare privind siguranţa aeronautică în conformitate cu reglementările în vigoare” au spus reprezentanţii bazei aeriene citate.",
        "label": "Bucovina"
    },
    {
        "title": "Corala „Armonii fălticenene”, diplomă de aur",
        "text": "Corala „Armonii fălticenene” a scris un nou capitol de succes în istoria sa, cucerind diploma de aur la categoria „Coruri mixte” în cadrul celei de-a III-a ediţii a Festivalului Internaţional „Lisbon Sings”. Reamintim că evenimentul s-a desfăşurat între 7 şi 12 noiembrie 2023 în capitala Portugaliei, Lisabona, reunind 28 de coruri din 17 ţări într-o competiţie de înalt nivel artistic.\n\nOrganizat de Interkultur, cel mai prestigios organizator mondial de festivaluri corale, „Lisbon Sings” este o platformă care celebrează excelenţa artei corale. Competiţia a fost un prilej de întâlnire între ansambluri de elită din întreaga lume, iar Corala „Armonii fălticenene” a reuşit să se distingă prin interpretări de o fineţe şi emoţie remarcabile, câştigând admiraţia unui juriu internaţional exigent.\n\nSuccesul din Lisabona consolidează poziţia internaţională a Coralei „Armonii fălticenene” şi continuă seria de performanţe remarcabile ale acestui ansamblu.\n\nDiploma de aur câştigată recent se adaugă celor două medalii de aur obţinute în Spania, la Calella, în 2018 şi 2023. Aceste realizări plasează Fălticeniul pe harta internaţională a muzicii corale şi subliniază rolul coralei ca ambasador cultural al României.\n\n„Acesta este un succes extraordinar pentru noi şi pentru întreaga comunitate fălticeneană” a declarat Cătălin Ciobanu, preşedintele Asociaţiei Corale „Armonii fălticenene”. „Mulţumim domnului primar Cătălin Coman şi Consiliului Local Fălticeni pentru sprijinul oferit. De asemenea, adresez mulţumiri speciale dirijorului nostru, pr. prof. Lucian-Ionuţ Tăblan-Popescu, şi coriştilor care, prin talentul şi dăruirea lor, au făcut posibil acest succes.”\n\nPerformanţa obţinută la „Lisbon Sings” demonstrează că excelenţa artistică poate fi atinsă prin muncă susţinută, sprijin local şi dedicare. Corala „Armonii fălticenene” reprezintă un exemplu elocvent al modului în care o comunitate poate transforma talentul şi pasiunea într-un simbol al identităţii culturale.\n\nSuccesul coralei este rezultatul unei colaborări strânse între artişti, autorităţi locale şi sponsori, care au contribuit semnificativ la dezvoltarea acestui proiect ambiţios. „Lisbon Sings” 2023 rămâne o etapă definitorie în parcursul artistic al Coralei „Armonii fălticenene”, iar diploma de aur obţinută la Lisabona este atât o recunoaştere a valorii acestui ansamblu, cât şi o motivaţie pentru viitoarele proiecte.\n\nCu fiecare premiu internaţional, Corala „Armonii Fălticenene” îşi întăreşte poziţia ca unul dintre cele mai valoroase ansambluri corale din România. Prin interpretările lor, membrii coralei continuă să încânte publicul şi să promoveze valorile culturale româneşti pe scenele lumii.\n\nEvenimentul de la Lisabona reprezintă nu doar o reuşită artistică, ci şi o oportunitate de a reafirma legătura dintre cultură, comunitate şi excelenţă. Corala „Armonii fălticenene” rămâne un simbol al pasiunii şi dedicării, inspirând generaţii întregi de artişti şi iubitori de muzică.\n\nAstfel, Fălticeniul, prin Corala „Armonii fălticenene”, îşi reafirmă locul de cinste pe scena culturală mondială, oferind un exemplu de succes care transcende graniţele naţionale.",
        "label": "Bucovina"
    },
    {
        "title": "O mână de rădăuțeni, în stradă, într-un protest anemic împotriva vaccinului, a măștii dar și a presei VIDEO",
        "text": "Sunt deținătorii adevărului suprem, cei pe care degeaba îi contrazici, degeaba le vorbești omenește și cu disperare în fața unei situații la limită!\n\nO mână de oameni a ieșit în stradă sâmbătă seară la Rădăuți, tineri, copii, oameni ai străzii și curioși, unii mirosind a băutură, într-un protest anemic dar plin de ură. Ură împotriva restricțiilor de orice fel, împotriva măștii de protecție, a vaccinurilor dar și ură față de presă.\n\nProtestatarii pentru libertatea tuturor nu cereau mai multe locuri în spitale, medicamente, medici, nu ofereau soluții de ieșire din valul ăsta nenorocit de pandemie, ci pur și simplu protestau față de orice, cu înverșunare, cu îndrăzneală și înveliți în steaguri tricolore convinși fiind, unii dintre ei, că fac un bine pentru comunitate și că ar fi patrioți, români adevărați.\n\nNu știu câți români nevaccinați au murit de COVID, în cele câteva ore de protest de la Rădăuți, oameni care au luat de bune postări pe rețele de socializare, formatori de opinie și politicieni care se plimbă pe la televiziuni și fac declarații, antivacciniști și promotori ai teoriei conspirației – care ne vorbesc în numele unei așa zise libertăți, libertatea de a sfida orice normă sanitară, de a împrăștia un virus, libertatea de a muri pe un hol de spital sau intubat la Reanimare.\n\nCeea ce m-a întristat și mai mult a fost atitudinea protestatarilor față de presă, cea catalogată de ei drept manipulatoare, cea care întreține frica, cea vinovată de așa zisa pandemie și de alte rele.\n\nPresa, despre care unii urlători în stradă susțineau că e plătită cu bani murdari să mintă, în timp ce alții le cereau reporterilor să fie de partea lor.\n\nMai mult, ni s-a recomandat să scoatem măștile, tot în numele libertății clamate de ei – ca și cum noi nu am fi avut libertatea noastră de a purta acele măști, iar unul din cameramani a fost întrebat cu tupeu de ce filmează, dacă e plătit de poliție pentru asta și dacă va da imaginile forțelor de ordine (?!).\n\nCam astea erau sâmbătă seară problemele unora care protestau în stradă, fără mască, umăr la umăr și cereau rădăuțenilor să iasă din case, într-un oraș în care rata de infectare cu COVID a ajuns la 6,61 cazuri la mia de locuitori. Nu au ieșit însă, poate de frică să nu se infecteze cu un virus perfid despre care unii încă mai cred că e o invenție a presei și a ocultei.\n\nProtestatarii au ținut să se oprească și în fața casei primarului Bogdan Loghin, unde au scandat JOS ARAFAT și LIBERTATE, ca și cum Loghin ar putea să îl demită pe Arafat, să le redea libertatea pierdută și să pună capăt pandemiei… UN nene mai glumeț a scos drujba și voia să iasă cu ea din curte, fiind oprit de jandarmi.\n\n \n\n Da, sunt drepturi îngrădite, din cauza acestui virus, nu ne mai putem comporta și nici acționa ca înainte de pandemie, ca și cum virusul ăsta nu ar exista! Mai trebuie să purtăm și mască de protecție și să păstrăm distanța și să ne vaccinăm. Nu avem alte soluții până acum în condițiile în care în România nu se testează în masă.\n\nȚările din Uniunea europeană cu rate mari de vaccinare, de peste 70%, au trecut de valul Delta elegant, fără spitale pline de infectați și fără morți pe bandă rulantă.\n\nLa noi se protestează și se discută mult pe rețelele de socializare, unde toți sunt experți în conspirații, în medicină și în drepturile omului. Asta e diferența!\n\nBaftă multă tuturor protestatarilor și… să rămâneți sănătoși, să nu ajungeți în vreun spital pentru a avea revelația că pandemia asta nu e o invenție de presă!\n\nAveți libertatea de a ieși în stradă, de a țipa, de a combate și, din păcate, unii vă iau în serios, aici este adevărata problemă. Unii se îmbolnăvesc și chiar mor pentru că și-au făcut tot felul de păreri din postările voastre și din opiniile voastre vehemente. Asta nu înseamnă că voi, cei care arătați cu degetul către presă, sunteți de fapt părtași la crimă?!\n\nAsta nu înseamnă că VOI sunteți cei care manipulați?!\n\nDin 14 octombrie Spitalul Municipal Rădăuți va fi transformat în spital exclusiv COVID, că nu mai sunt locuri pentru infectați și morgile au ajuns să fie pline de morți de COVID! Presa aia coruptă și mincinoasă vă arată imagini zi de zi din secții ATI și din fața spitalelor – unde sunt cozi de ambulanțe.\n\nToate acestea nu vă spun nimic, nu vă pun pe gânduri, nu aveți nici măcar vreo umbră de dubiu și de remușcare…că totuși …poate greșiți?!\n\nNu vă gândiți totuși că, în calitate de cetățeni ai unei țări aveți și obligații, și legi de respectat, nu doar DREPTURI?! Sau… e prea mult pentru voi să înțelegeți ce vă întreb acum?\n\n \n\n P.S. Vă asigur că oculta nu m-a plătit cu bani murdari să scriu toate rândurile astea, le-am scris din convingere și după ce am văzut cine a protestat și cum a protestat la Rădăuți, sâmbătă seara!",
        "label": "Bucovina"
    },
    {
        "title": "Evanghelia zilei",
        "text": "În vremea aceea a început a umbla Iisus prin cetăţi şi prin sate, propovăduind şi bine-vestind Împărăţia lui Dumnezeu, şi cei doisprezece erau cu El, şi unele femei care fuseseră vindecate de boli, de grele suferinţe, de duhuri rele şi de neputinţe: Maria, numită Magdalena, din care ieşiseră şapte demoni, şi Ioana, femeia lui Huza, un iconom al lui Irod, şi Suzana şi multe altele, care le slujeau din avutul lor.",
        "label": "Bucovina"
    },
    {
        "title": "La mulţi ani, cu sănătate, Poetului Ovidiu Genaru!",
        "text": "Nu mă pizmuiţi! N-am fost mai\n\nca alţii; mai limbut, poate, deşi\n\nla care adaug şi efectele lunii:\n\nînchipuirilor mele; chiar pe toate nu\n\ndragostea are nevoie de minciuni şi\n\nca să-mi redea bucurii pe care nu\n\nundeva, cândva, nici nu mai ştiu",
        "label": "Bucovina"
    },
    {
        "title": "Adolescent de 17 ani, din Suceava, dat dispărut de familie FOTO",
        "text": "Un adolescent de 17 ani, din municipiul Suceava, a fost dat dispărut de familie. Acesta nu a revenit acasă și nici nu răspunde la telefonul mobil, fapt ce a stârnit îngrijorare în rândul membrilor familiei.\n\nPoliţia desfăşoară activităţi de căutare şi identificare a lui TABARCEA PETRU CRISTIAN, de 17 de ani, domiciliat în municipiul Suceava, județul Suceava.\n\nLa data de 24 iunie a.c., adolescentul a plecat de la domiciliu fără a mai reveni până în prezent.\n\nLa momentul plecării, minorul era îmbracat cu adidași din pânză de culoare bleumarin, pantaloni scurți albaștri cu imprimeu tip carouri și tricou negru cu imprimeu.\n\nPurtătorul de cuvânt al IPJ Suceava, Ionuț Epureanu, face un apel ca în cazul în care deţineţi date cu privire la persoana în cauză, să apelaţi Poliţia prin 112 sau să vă prezentați la cea mai apropiată secție de Poliție.",
        "label": "Bucovina"
    },
    {
        "title": "Prefectul s-a întâlnit cu angajaţii Serviciului Judeţean Suceava al Arhivelor Naţionale, aflaţi în grevă generală",
        "text": "Prefectul Alexandru Moldovan a avut luni o primă întâlnire cu angajaţii Serviciului Judeţean Suceava al Arhivelor Naţionale, care au declanşat, începând de la 11 noiembrie, o grevă generală pe termen nelimitat.\n\nÎn cadrul discuţiilor, reprezentanţii salariaţilor au adus în atenţia prefectului principalele revendicări.\n\nPrintre cerinţele importante se numără egalizarea salariilor cu cele ale angajaţilor din structura centrală a instituţiei, în conformitate cu principiul „la muncă egală, salarii egale”. De asemenea, s-a subliniat necesitatea îmbunătăţirii condiţiilor de muncă şi a celor de păstrare a documentelor arhivate, având în vedere importanţa acestora pentru patrimoniul naţional.\n\nPentru a da curs solicitărilor angajaţilor, prefectul a anunţat convocarea Comisiei de Dialog Social pe data de 13 noiembrie.\n\nÎn cadrul acestei întâlniri, reprezentanţii Serviciului Judeţean Suceava al Arhivelor Naţionale vor avea ocazia să-şi prezinte oficial revendicările. Propunerile şi cerinţele formulate urmează să fie transmise conducerii Ministerului Afacerilor Interne, în vederea găsirii unei soluţii viabile pentru rezolvarea conflictului de muncă.\n\nReamintim, greva generală de la Suceava este parte a unui protest mai amplu desfăşurat la nivel naţional de angajaţii Arhivelor Naţionale, care cer o corectare a inechităţilor salariale şi îmbunătăţiri în infrastructura de lucru. (N.B.)",
        "label": "Bucovina"
    },
    {
        "title": "Produse contrafăcute confiscate în piaţa din Marginea",
        "text": "Poliţiştii Secţiei de Poliţie Rurală nr. 3 Marginea au desfăşurat recent o acţiune de verificare în piaţa din comuna Marginea, vizând comercializarea produselor contrafăcute. În cadrul activităţilor de control, a fost identificat un comerciant care vindea articole vestimentare inscripţionate cu nume de mărci cunoscute precum Adidas, Nike, Tommy Hilfiger, Hugo Boss, Calvin Klein, Puma şi Jordan. Comerciantul nu a putut prezenta documente de provenienţă, avize de însoţire a mărfii sau certificate de conformitate, declarând că nu cunoaşte prevederile Legii nr. 84/1998 privind mărcile şi indicaţiile geografice. Poliţiştii au ridicat în vederea confiscării toate produsele expuse la vânzare, existând suspiciuni că acestea ar fi contrafăcute. Pe numele comerciantului a fost întocmit un dosar de cercetare penală pentru „punerea în circulaţie a unui produs purtând o marcă identică sau similară cu o marcă înregistrată”. Cercetările sunt continuate de poliţiştii Secţiei de Poliţie Rurală nr. 3 Marginea, pentru a stabili provenienţa exactă a produselor şi implicarea altor persoane în acest caz de contrafacere. (N.B.)",
        "label": "Bucovina"
    },
    {
        "title": "Conferinţele pastoral-misionare continuă în Arhiepiscopia Sucevei şi Rădăuţilor",
        "text": "După ce zilele de luni şi marţi ale săptămânii trecute au fost dedicate conferinţelor preoţeşti din Protopopiatele Câmpulung Moldovenesc şi Rădăuţi, astăzi, marţi, 12 noiembrie 2024, a fost rândul clericilor Protopopiatului Suceava II să participe la cea de-a treia conferinţă preoţească organizată toamna aceasta în Arhiepiscopia Sucevei şi Rădăuţilor. Tema întrunirilor clericale, care la iniţiativa şi cu binecuvântarea Înaltpreasfinţitului Părinte Calinic au avut ca invitaţi specialişti de prestigiu din domeniul medical, a fost dată de specificul anului 2024 în Patriarhia Română: Anul omagial al pastoraţiei şi îngrijirii bolnavilor şi Anul comemorativ al tuturor Sfinţilor tămăduitori fără de arginţi.\n\nClericii au început ziua în duh de rugăciune, la primele ore ale dimineţii săvârşin-du-se Sfânta şi Dumnezeiasca Liturghie în Paraclisul Mănăstirii „Sfântul Ioan cel Nou de la Suceava”, sub protia Înaltpreasfinţitului Părinte Arhiepiscop Calinic, alături de Preasfinţitul Părinte Damaschin Dorneanul, Episcop-Vicar, arhim. Paraschiv Dabija, vicar administrativ, şi pr. Minu Mititelu, protoiereu.\n\nRăspunsurile liturgice au fost date de Corala preoţească „Ştefan Nosievici” a Arhiepiscopiei Sucevei şi Rădăuţilor, înfiinţată în anul 2021. Din grupul coral fac parte preoţi şi diaconi din toate cele cinci protopopiate ale eparhiei: Suceava I şi Suceava II, Fălticeni, Rădăuţi şi Câmpulung Moldovenesc. Aceştia au fost dirijaţi astăzi de către pr. Ciprian Constantin Curcă.\n\nLa finalul slujbei în cadrul căreia peste 130 de clerici, preoţi şi diaconi, au trăit bucuria comuniunii euharistice, Înaltpreasfinţitul Părinte Calinic a hirotesit întru iconom stavrofor doi clerici din cuprinsul Protopopiatului Suceava II.\n\nAlături de cei care au luat parte la Sfânta Liturghie, în cadrul conferinţei prezidate de Înaltpreasfinţitul Părinte Calinic s-au alăturat reprezentanţii sectoarelor de resort ale Arhiepiscopiei Sucevei şi Rădăuţilor, în Sala Pimen Arhiepiscopul a Centrului Eparhial Suceava.\n\nÎntâlnirea a debutat cu prezentarea pr. Ştefan Mihalcea, consilier eparhial al Sectorului Media şi Comunicare al Arhiepiscopiei Sucevei şi Rădăuţilor, referitoare la biografia, parcursul şi realizările doamnei profesor universitar doctor habilitat Cristina Gavrilovici, invitatul special al acestei zile, cadru didactic la Universitatea de Medicină şi Farmacie „Grigore T. Popa” din Iaşi şi medic primar pediatru în cadrul Spitalului Clinic de Urgenţă pentru Copii „Sfânta Maria” din acelaşi oraş. Sfinţia sa a adus în evidenţă personalitatea marcantă în lumea academică şi medicală a celei care prin activitatea sa neobosită şi pasiunea pentru educaţie şi cercetare, a lăsat şi lasă o amprentă profundă asupra generaţiilor de studenţi şi pacienţi, copii şi părinţi deopotrivă.\n\nA urmat conferinţa intitulată „Cunoaşterea şi tehnologia: binecuvântare sau blestem?” în cadrul căreia invitata a subliniat legătura dintre adicţia de informaţie, adicţia de tehnologie şi (ne)fericire. Domnia sa a punctat riscurile inteligenţei artificiale şi importanţa înţelepciunii dăruite de Dumnezeu. Nu în ultimul rând, în cadrul prezentării au fost dezbătute pericolele ciberneticii, motivele pentru care omul zilelor noastre este ne(fericit), precum şi cauzele suferinţei umane. La finalul discursului, Înaltpreasfinţitul Părinte Calinic i-a oferit invitatei Ordinul eparhial „Sfântul Mare Mucenic Ioan cel Nou de la Suceava”, întrucât a urmat exemplul „tânărului înţelepţit de Dumnezeu, care şi-a îndeplinit cu devotament slujirea sa şi şi-a fundamentat credinţa ortodoxă pe înţelegerea Evangheliei, mărturisind-o curajos semenilor săi prin faptă şi cuvânt”.\n\nÎn partea a doua a întâlnirii, la fel ca în cadrul fiecărei conferinţe susţinute în această toamnă în Arhiepiscopia Sucevei şi Rădăuţilor, au fost expuse propuneri, sugestii şi solicitări ale sectoarelor de resort din cadrul Centrului Eparhial privitoare la activitatea parohiilor. Informaţiile au fost sintetizate în acest an în cadrul unei broşuri oferite preoţilor, material de care s-a îngrijit Editura Crimca a Arhiepiscopiei Sucevei şi Rădăuţilor prin Sectorul Cultural. De asemenea, în cadrul evenimentului au fost prezentate şi oferite tuturor clericilor mai multe cărţi care reprezintă rodul ostenelilor din ultimele luni ale Sectorului Cultural, al Editurii şi Tipografiei eparhiei.\n\nSesiunea de întrebări din cadrul întâlnirii s-a încheiat cu sfaturile celor doi ierarhi ai eparhiei, Înaltpreasfinţitul Părinte Arhiepiscop Calinic şi Preasfinţitul Părinte Damaschin Dorneanul, cu privire la misiunea pastoral-misionară şi la aspectele liturgice pe care ar trebui să le împlinească fiecare slujitor al Sfântului Altar.\n\nLa final, pr. protoiereu Minu Mititelu a adus mulţumiri Înaltpreasfinţitului Părinte Arhiepiscop Calinic, Preasfinţitului Părinte Damaschin Dorneanul, membrilor Permanenţei Consiliului Eparhial, gazdelor şi tuturor slujitorilor prezenţi la acest eveniment deosebit pentru Protopopiatul Suceava II.",
        "label": "Bucovina"
    },
    {
        "title": "DJ 208D va fi modernizat pe o porţiune de aproximativ 3,5 km",
        "text": "Preşedintele administraţiei judeţene, Gheorghe Şoldan, a declarat că miercuri, în şedinţa Consiliului Judeţean, a propus şi a fost aprobată în unanimitate rectificarea cu 2 milioane de lei a bugetului pentru lucrări de reparaţii şi întreţinere a drumurilor judeţene.\n\n„Fondurile vor fi folosite pentru asfaltarea tronsonului de drum de la intrarea în localitatea Hănţeşti şi până la intersecţia cu DJ 208B” a explicat preşedintele CJ Suceava.\n\nGheorghe Şoldan a spus că drumul în cauză prezintă degradări, motiv pentru care Direcţia Judeţeană de Drumuri şi Poduri Suceava a solicitat finanţare în vederea asfaltării şi asigurării traficului în condiţii de siguranţă.\n\n„Obiectivul este să modernizăm în următorii ani toate drumurile judeţene, pentru că o infrastructură rutieră modernă reprezintă prima etapă esenţială în dezvoltarea judeţului nostru” a concluzionat Gheorghe Şoldan. (N.B.)",
        "label": "Bucovina"
    },
    {
        "title": "Firmă amendată cu 15.000 de lei pentru poluarea aerului cu particule vegetale",
        "text": "Garda de Mediu Suceava anunţă că a sancţionat contravenţional un operator economic din oraşul Liteni cu o amendă de 15.000 de lei, pentru poluarea aerului cu emisii de pulberi vegetale şi particule fine de amidon. Potrivit autorităţilor, sancţiunea a fost aplicată conform prevederilor Legii nr. 104/2011 privind calitatea aerului înconjurător.\n\nControlul efectuat de comisarii Gărzii de Mediu a relevat că, în timpul procesului de uscare şi manipulare a porumbului, s-au produs emisii sub formă de „pleavă” de cereale, descrise ca fulgi roz, şi particule fine de amidon, care au afectat atât aerul din zonă, cât şi vecinătăţile.\n\nÎn urma constatării neregulilor, autorităţile au impus operatorului economic să ia măsuri imediate pentru reducerea impactului asupra mediului şi a calităţii aerului.\n\nGarda de Mediu Suceava a subliniat importanţa respectării cerinţelor legale de protecţie a mediului şi a cerut firmei din Liteni să implementeze soluţii adecvate pentru minimizarea emisiilor poluante, prevenind astfel deteriorarea calităţii aerului şi afectarea sănătăţii locuitorilor din zonă. (N.B.)",
        "label": "Bucovina"
    },
    {
        "title": "Un preot iubit și respectat în Bucovina, Dan Constantin Ceredeev, a murit în urma unui infarct miocardic",
        "text": "Un preot iubit și respectat în Bucovina, Dan Constantin Ceredeev, a murit în urma unui infarct miocardic. Tragedia s-a produs marți, 30 iulie.\n\nCunoscuții sunt în stare de șoc iar pe rețelele de socializare mesajele de condoleanțe curg.\n\nA fost un adevărat sprijin și exemplu pentru comunitatea din care făcea parte, un preot cu har – așa cum spun localnicii.\n\nDar nu doar localnicii au beneficiat de ajutorul părintelui Ceredeev, ci și bătrânii de la Căminul pentru Persoane Vârstnice Solca, pentru care acesta,împreună cu voluntari, pregătea bucate alese.\n\nEconomistul Carmen Rusu, de la Căminul pentru Persoane Vârstnice Solca, a transmis un mesaj emoționant: „Dumnezeu să te ierte, părinte drag! Condolențele noastre se îndreaptă către familia părintelui Dan Ceredeev, îndeosebi către dna inspector Daniela Ceredeev, transmițându-i gândul de mângâiere, compasiune și întărire în fața unei suferințe atât de cumplite. Ne rugăm Bunului Dumnezeu să așeze sufletul Părintelui în ceata slujitorilor Lui, încununându-l cu pace și iubire, în lumina Preasfintei Treimi. Nu te vom uita niciodată, părinte drag!”\n\nReprezentanții Primăriei Vatra Moldoviței au transmis, la rândul lor, condoleanțe familiei:\n\n „Cu profundă tristețe și consternare, Primăria Vatra Moldoviței își exprimă sincerele condoleanțe pentru pierderea fulgerătoare a părintelui Dan Ceredeev.\n\nPărintele Dan a fost un pilon de sprijin și o sursă de lumină pentru comunitatea noastră, aducând alinare și speranță tuturor celor care i-au căutat îndrumarea.\n\nContribuțiile sale neprețuite și devotamentul neobosit pentru binele oamenilor vor rămâne mereu în inimile noastre.\n\nÎn aceste momente grele, ne rugăm ca Dumnezeu să vă ofere puterea de a trece peste această pierdere imensă și să vă aducă alinare sufletească. Suntem alături de dumneavoastră doamna preoteasă și de întreaga familie, împărtășindu-vă durerea și sprijinindu-vă cu toată compasiunea noastră.\n\nFie ca amintirea sa să rămână veșnic vie și să lumineze drumul celor rămași în urma sa.\n\n Sincere condoleanțe!”\n\nDumnezeu să îl țină în lumină, sincere condoleanțe familiei și celor apropiați!",
        "label": "Bucovina"
    },
    {
        "title": "53 de persoane și-au pierdut viața în accidente rutiere grave, în județul Suceava, de la începutul anului",
        "text": "53 de persoane și-au pierdut viața în accidente rutiere grave, în județul Suceava, de la începutul anului. Așa arată o statistică întocmită la nivelul Inspectoratului Județean de Poliție Suceava.\n\nÎn primele 9 luni ale anului 2024, în județul Suceava, s-au produs 80 accidente rutiere grave ( cu 22 mai puține decât anul trecut), soldate cu 53 persoane decedate (-5), 42 răniți grav (-23) și 53 răniți ușor (-9).\n\nPrincipalele cauze de producere ale accidentelor rutiere grave au fost: viteza neadaptată la condițiile de drum, abaterile bicicliștilor, neacordarea de prioritate vehiculelor și traversare neregulamentară a pietonilor. Cauzele principale cu cele mai mari creşteri sunt reprezentate de neasigurarea la schimbarea direcției de mers (+4), necordare prioritate vehicule (+3) și alte preocupări de natură a distrage atenția (+3).\n\nÎn primele 9 luni ale anului 2024, Serviciul Rutier Suceava a organizat 447 (în creștere cu 134) acţiuni tematice pentru reducerea accidentelor de circulaţie, ocazie cu care: au fost aplicate 42.684 de sancţiuni contravenţionale, au fost constatate 1.125 infracţiuni, au fost reţinute 5.338 de permise de conducere, au fost retrase 1.902 certificate de înmatriculare și au fost ridicate 277 de perechi de plăcuțe de înmatriculare și imobilizate 34 de vehicule.",
        "label": "Bucovina"
    },
    {
        "title": "Doctoriță cu mii de euro salariu lunar, cercetată pentru că ar fi luat șpagă cașcaval, miere și ciocolată",
        "text": "Doctoriță cu mii de euro salariu lunar, cercetată pentru că ar fi luat șpagă în bani, cașcaval, miere și ciocolată. Sefa Secției de Oncologie a Spitalului Județean Suceava, dr. Anca Ababneh Dumitrovici, a fost reținută joi noapte și a fost arestată preventiv pentru 30 de zile vineri după amiază.\n\nCazul ar fi de tot râsul (având în vedere că șpaga era, printre altele, în miere, cașcaval și bomboane sau în sume mici de bani) dacă pacienții doamnei doctor nu ar fi fost muribunzi și aparțănătorii lor nu ar fi fost disperați de boala cruntă care le macină persoanele dragi.\n\nIar procurorii spun că doamna doctor ar fi pretins sume de bani, e adevărat ridicole – de 50-200 de lei, dar tot le-ar fi pretins (repet, de la niște muribunzi) deși salariul lunar pe care îl încasa de la Spitalul Județean Suceava se ridică la câteva mii de euro.\n\nCu toate acestea, medicul oncolog, conform procurorilor, ” în mod repetat, a acceptat promisiunea de a primi o sumă de bani, a pretins și a primit diferite sume de bani (sume variabile, respectiv 50 de lei, 100 de lei, 200 de lei, 50 de euro) sau alte foloase (miere de albine, cașcaval, cafea, bomboane de ciocolată, brânză etc.) de la 64 de persoane, pacienți sau aparținătorii acestora, în legătură cu exercitarea atribuțiilor de serviciu, respectiv pentru îndeplinirea actelor medicale referitoare la tratamentul și asistența anti-cancer care trebuiau realizate gratuit.\n\nÎn sarcina inculpatei s-au reținut 64 de acte materiale ale infracțiunii de luare de mită în formă continuată, din care 62 de acte de materiale au fost comise într-un interval scurt de timp, respectiv în 7 zile lucrătoare consecutive din luna decembrie 2022.”\n\nAceasta e situația prezentată de procurorii Parchetului de pe lângă Tribunalul Suceava, care au întocmit dosar penal de cercetare iar Secția de Oncologie a Spitalului Județean Suceava a fost călcată joi de ofiței DGA care au efectuat percheziții.\n\nSincer, e de neînțeles de ce un medic ce câștigă bine din salariu (5000 de euro lunar în 2021), un om cu școală, și nu un pârlit cu salariu minim pe economie și care nu are bani de factura la gaz, s-ar preta la așa ceva, adică la chilipiruri venite, repet, de la oameni disperați, unii dintre ei pe moarte!\n\nȘi, una e să oferi unui om o cutie de bomboane drept mulțumire, la un moment dat, alta e să ți se ceară atenții sau bani pentru a fi tratat de cancer! E umilitor, cred, pentru ambele părți, și dureros pentru un bolnav care nu știe câte zile mai are de dus!\n\nȘi când te gândești câ s-a investit destul de mult în acest spital până acum, că va fi ridicat un Spital de Oncologie la Suceava și că statul român plătește medicii din spitale cu bani buni pentru a-i păstra în țară și pentru ca ei să își facă datoria față de pacienți și să își respecte jurământul dat!\n\nAsta îmi aduce aminte de cazul unui muncitor constructor român care prin anii 90 a ajuns pe un șantier din Germania. Omul a fost prins furând cabluri, multe cabluri, pe care le-a ascuns cum a putut și el.\n\nLuat la întrebări de ce a furat cablurile și ce voia să facă cu ele, omul a răspuns sincer că nu are nici un plan dar că așa a fost învățat, că la toate locurile lui de muncă din România a ”ciupit” câte ceva, a ”scos” câte ceva pe lângă salariu și așa a vrut să facă și în Germania.",
        "label": "Bucovina"
    },
    {
        "title": "Secretele frigiderelor side by side. De ce au revoluţionat piaţa?",
        "text": "Frigiderele cu 2 uşi au devenit o opţiune din ce în ce mai apreciată printre consumatori, fiind o soluţie mult mai eficientă, dar şi mai atractivă față de variantele clasice. Un frigider side by side are încorporate două sisteme de răcire performante pentru a putea controla mai bine temperatura, cât şi umiditatea din interior, putând în acest fel păstra prospeţimea alimentelor o perioadă mai lungă de timp.\n\nCând o persoană doreşte să îşi schimbe aparatul frigorific, e recomandat să ia în considerare unul dintre modelele de frigidere side by side datorită numărului variat de avantaje pe care acestea le prezintă, dar mai ales pentru a se bucura de un spaţiu de depozitare mult mai generos.\n\nVanzatorii de la FrigidereSideBySide.ro sunt de părere că acest tip de frigider este o investiţie ce va aduce doar beneficii pe termen scurt, mediu şi lung, fiind o alegere excelentă pentru orice individ care doreşte să se bucure de ultimele tehnologii şi inovaţii din domeniu.\n\nDe ce un frigider side by side este din ce în ce mai popular?\n\nAvând în vedere că dispun de două uşi, aceste frigidere vor permite o flexibilitate mai mare în ceea ce priveşte numărul de articole care se pot depozita. Alimentele des utilizate pot fi stocate în partea superioară pentru acces mai uşor şi rapid, iar legumele şi fructele în partea de jos, având şi o temperatură mai scăzută pentru prelungirea prospeţimii.\n\n2. Mai mult spaţiu în congelator\n\nÎn comparaţie cu modelele tradiţionale, un frigider side by side dispune de mai mult spaţiu în congelator, putând astfel depozita mai multe alimente ce pot fi organizate astfel încât să existe acces rapid şi eficient.\n\nUşile modelelor tradiţionale au o dimensiune mare, nefiind potrivite pentru bucătăriile înguste. Un frigider cu 2 uşi este mult mai convenabil din acest punct de vedere, reuşind să reducă considerabil spaţiul ocupat pentru un confort mai mare în orice bucătărie.\n\n4. Distribuitor de apă şi gheaţă în interior\n\nUn alt avantaj major este acela că multe frigidere side by side dispun de un dozator încorporat de apă şi gheaţă, acesta fiind perfect pentru verile toride sau la anumite petreceri spontane.\n\nEste un frigider side by side perfect pentru orice casă?\n\nAceste modele au mai multe benefici în comparaţie cu un frigider tradiţional, însă au o dimensiune uşor mai mare decât cele standard, de aceea este important ca înainte de a realiza o achiziţie de acest fel să se măsoare spaţiul disponibil pentru a se asigura că aparatul va putea fi încadrat corespunzător.\n\nFrigiderele side by side au început să fie din ce în ce mai preferate şi achiziţionate în întreaga lume datorită faptului că au un design modern, un consum de energie mai scăzut, cât şi o mentenanţă mai uşoară. Datorită sistemelor duble încorporate acestea vor putea menţine toate alimentele într-o stare proaspătă o perioadă mai lungă de timp, oferind astfel oricărei persoane şansa de a se bucura de fiecare dată de fructe şi legume fresh.",
        "label": "Bucovina"
    },
    {
        "title": "FixBet: Strategii de gestionare a bugetului",
        "text": "Vizitarea cazinourilor online nu este doar o activitate distractivă, ci și una profitabilă. Pentru a câștiga bani, este necesar să vă gândiți la o strategie și să o urmați cu strictețe. Pe portalul https://fixbet.ro/ găsiți multe informații utile despre alegerea unui cazino și strategii de joc detaliat explicate. De asemenea, este important să gestionați finanțele de joc pentru a rămâne mereu la suprafață.\n\nPentru a îmbunătăți eficiența procesului de joc, este important să luați în considerare câteva principii cheie. Cu ajutorul lor, puteți obține mai multe avantaje pozitive:\n• None Depozitul de joc nu se va epuiza neașteptat;\n• None Banii pentru pariuri vor fi utilizați mai inteligent, în porțiuni mai mici;\n• None Va fi mai ușor să controlați volumul profitului net.\n\nStrategiile financiare sunt importante pentru minimizarea riscului. De asemenea, eficacitatea jocului va fi mai evidentă.\n\nÎnainte de a începe jocul, este important să calculați suma de bani destinată pariurilor. Aceasta reprezintă suma pe care jucătorul este dispus să o investească în joc. Totodată, este esențial să înțelegeți că această sumă poate să nu se întoarcă și nu ar trebui să depășiți propriul limită. Astfel de măsuri contribuie la minimizarea riscului de a pierde mai mult decât s-a planificat.\n\nChiar și în lumea virtuală a jocurilor, este important să realizați un calcul al riscurilor. Jucătorii ar trebui să înțeleagă clar când este momentul să se oprească și să înceteze să facă pariuri. Acest lucru ajută la evitarea cheltuielilor mari și nepremeditate. De asemenea, este recomandat să utilizați strategii pentru a minimiza riscurile. Puteți seta limite superioare pentru pariuri sau să plasați pariuri pe diferite rezultate.\n\nDupă ce au fost stabilite primele două puncte, este important să selectați o strategie confortabilă. Există o varietate mare de strategii. De obicei, pentru fiecare tip de joc sunt elaborate scheme specifice. De exemplu, pentru jocurile de cărți, sloturi sau ruletă. Strategiile trebuie să se potrivească stilului de joc. Puteți dezvolta o schemă unică și să nu utilizați variante pregătite în avans.\n\nÎn primul rând, jucătorul trebuie să aleagă un cazino online. Este important să fie legal, de încredere și să aibă o rată mare de plată. Toate acestea vor asigura o joc corect și vor crește șansele de câștig.\n\nAtunci când alegeți o strategie pentru jocuri specifice, merită să o studiați cu atenție. Aceasta poate include calcularea pariurilor sau accentul pe aspectele psihologice, cum ar fi în cazul pokerului live. În orice caz, este, de asemenea, important să învățați regulile jocurilor pentru a vă desfășura activitatea fără penalități și cu eficiență maximă.",
        "label": "Bucovina"
    },
    {
        "title": "Casa de Pensii Suceava a decontat anul acesta peste 4,1 milioane de lei pentru accidente de muncă și boli profesionale",
        "text": "Consiliul Tripartit Consultativ din cadrul Casei Județene de Pensii Suceava s-a reunit miercuri pentru a analiza activitatea compartimentului specializat în asigurarea pentru accidente de muncă și boli profesionale.\n\nȘedința, condusă de Constantin Boliacu, director executiv al instituției, a avut ca scop evaluarea execuției bugetului destinat acestor asigurări și identificarea altor aspecte relevante din domeniu.\n• 63 de accidente de muncă și 7 cazuri de boli profesionale au fost înregistrate;\n• S-au decontat 170.952 lei către Casa de Asigurări de Sănătate Suceava pentru reabilitarea medicală și recuperarea capacității de muncă;\n• Angajatorii au primit deconturi în valoare de 514.692 lei pentru concediile medicale plătite, ca indemnizații pentru incapacitate temporară de muncă;\n• Urmașii victimelor accidentelor de muncă au beneficiat de despăgubiri de 113.604 lei (echivalentul a patru salarii medii brute pe economie la momentul decesului).\n\nÎn evidențele Casei Județene de Pensii Suceava, se află:\n• 93 de pensionari de invaliditate ca urmare a accidentelor de muncă și 20 pensionari de invaliditate cauzate de boli profesionale, suma totală alocată fiind de 984.530 lei;\n• 159 de beneficiari ai pensiei de urmaș pentru cazurile de deces provocate de accidente de muncă sau boli profesionale, cu un total de 1.455.955 lei plătiți.\n\nCheltuielile totale pentru sistemul de accidente de muncă și boli profesionale în această perioadă au fost de 4.180.723 lei, structurate astfel:\n\nPentru prevenirea accidentelor, au fost elaborate 24 de tablouri de prevenire, o măsură importantă pentru îmbunătățirea siguranței muncii și reducerea riscurilor profesionale.",
        "label": "Bucovina"
    },
    {
        "title": "Spirite încinse la spital. Domnule manager Calancea, lasați doctorii de la Cardiologie Intervențională să salveze vieți în liniște, fără șicane!",
        "text": "În Postul Paștelui ați invocat divinitatea și spuneați că vă rugați mult ca cei doi să revină în sala de intervenții, poate e timpul să vă rugați să vă dea Dumnezeu înțelepciune (și vorbesc foarte serios)!\n\nÎnțelepciunea să acționați într-adevăr în calitate de MANAGER al celui mai important spital din județul acesta, asta în interesul celor pentru care se presupune că lucrați toți acolo – în interesul pacienților! ( sunteți plătit din bani publici să vă faceți treaba în interesul sucevenilor care ajung la Spitalul Județean Suceava și nu pentru nu știu ce interese și orgolii proprii!)\n\nDe ce scriu toate astea?! Pentru că medicii Laurian Blaga și Paul Turcoman sunt în continuare hărțuiți, supermonitorizați, activitatea le este supervizată de un angajat TESA (pe bune, ce pricepe omul ăla în sala de cardiologie intervențională?!) în condițiile în care, recent au salvat de la moarte și câte 7 pacienți pe zi ajunși la spital la limită, cu infarct miocardic acut, și cei doi nu au avut plângeri sau acuzații de malpraxis!\n\nContează atmosfera în care lucrează acești oameni, de ce uzură psihică au parte. Sunt oameni tineri, care vor să facă, să se dezvolte profesional, care sunt la început de drum și fac lucruri extraordinare! De ce să le fie tăiate aripile din start, din orgoliu?!\n\nCei doi medici sunt în continuare hărțuiți, o declară singuri, o spun în disperare de cauză pe conturile de socializare, și sunt lăsați și fără materiale sanitare, și nu pe o plantație de sclavi sau într-un spital privat se întâmplă toate astea, ci în cel mai mare spital de stat din județul Suceava!\n\nS-a ajuns iar la orgolii, la plătit polițe vechi și la altele, ÎNTR-UN SPITAL PUBLIC, finanțat din banul public! Din banul sucevenilor, pe care nu îi interesează ce jocuri facevi dvs. acolo și care cu care vă mai dați în cap cu barda dintr-un motiv sau altul, ci îi interesează ca atunci când au o problemă medicală să le fie rezolvată, să fie tratați omenește și corect de medici buni și liniștiți – care să poată da randament, nu să se consume în rahaturi interne, în birocrație și în lupte de orgolii!!!\n\nIată ce au postat marți cei doi medici pe rețelele de socializare, repet, în disperare de cauză:\n\n” Întrucat sicanarile continua intr-un mod mai birocratic pentru a masca intentiile reale ce sunt in defavoarea noastra, am lasat la o parte orice neintelegere si ne-am facut datoria pentru Suceava efectuand 165 de pacienti cronici si 83 de pacienti acuti din luna mai si pana in prezent, munca considerata prea putina de catre conducere intrucat incepand de astazi ne este monitorizata activitatea timp de 2 saptamani pentru a intelege ce inseamna cardiologia interventionala. Ironic este faptul ca domnul manager, cardiolog de meserie, ar trebui sa aiba habar despre ce se intampla aici, cel putin teoretic. Era interesant ca aceeasi masura sa se fi luat si cand fostul coleg venea 1-2 ore zilnic la spital, fiind platit cu aproximativ 50.000 EURO in 6 luni. Desigur se puteau efectua mai multi pacienti daca am fi avut materialele necesare in timp util, dar acelasi manager a numit un sef de compartiment o persoana ce nu are competenta in acest domeniu. Practic lucrurile nu au cum sa mearga bine. Dar dupa evenimentele petrecute, nu ne mai mira nimic.",
        "label": "Bucovina"
    },
    {
        "title": "Italian spirit - de la rădăcini la aripi",
        "text": "Muzica italiană, de la folclor la pop, cu soundul său încântător şi particular, agreat chiar şi în mediile cele mai selective sau exclusiviste, a devenind în timp şi un nou început pentru genuri muzicale elaborate, aşa cum este muzica de film, dar mai ales jazzul. Acest gen muzical dedicat în cea mai mare măsură inovaţiei şi experimentului, în care libertatea de exprimare artistică devine suportul inspiraţiei creative ca premisă a improvizaţiei elaborate, continuă să fie căutat de cei care compară cu muzica orice manifestare umană creativă, capabilă să emoţioneze estetic.\n\nAm fost, foarte recent, spectatorul unui performance de muzică de jazz, susţinut prin grija Fundaţiei Umanitare EDEN, manageriată cu dăruire şi dedicaţie de neobositul Emil Orban, în care au evoluat patru muzicieni de marcă internaţională, care au conferit un caracter jazzy unor cunoscute şi asimilabile producţii muzicale din pop-ul italian. Dispoziţia audienţei pentru spectacol a fost întreţinută şi de cadrul ambiental, cu lucrări de pictură ale Paulei Şalar, care au încântat cromatic şi tematic audienţa. Lucrarile expuse au fost scenografia ideala pentru un concert de jazz, prin excelenţa lor expresivă şi prin conceptul lor structural. Spectatorii au intrat în vârtejul coloristic oferit de „jazzul” său pictural inspirat de fizionomiile legendare ale jazzului mondial, dintre care Miles Davis (cu irezistibilii Eyes), B.B. King sau John Lee Hooker sunt câteva nume. Este o pictură în care tematica generoasă conferă artistei spaţiul larg de exprimare a bucuriei de a picta. Expresia sa plastică, pe fondul filonului narativ al acestui gen muzical, insuflă privitorului o parte din minunata sa pasiune. Concertul a fost susţinut de oaspeţi din Italia, cunoscuţi muzicieni cu multiple valenţe interpretative, conferite atât de studiile muzicale, cât şi de activitatea lor artistică. Marco Vezzoso a studiat la Conservatorul de muzică din Torino, fiind actualmente profesor de trompetă la Conservatorul Naţional din Nisa. Într-un collegamento organic cu acesta este Alessandro Collina, pian, absolvent al Conservatorului din La Spezia, Italia. Lor li s-au asociat inspirat percuţionistul de renume internaţional Gabi Matei, cunoscut publicului sucevean din apariţii anterioare şi, nu în cele din urma, Marius Mur Vrânceanu, chitaristul care nu doar a completat formula muzicală, ci a şi valorizat-o elaborat la un înalt nivel muzical. O componenţă de sărbătoare care a adus soundul mediteranean, cu sinceritatea-i şi, deseori, melancolia-i cuceritoare, în mijlocul unui public iubitor de muzică de jazz. Cu doar două zile înainte, aceeaşi formulă interpretativă concerta la Institutul Italian de Cultură din Bucureşti, unde cei doi muzicieni italieni (împreuna cu Gabi Matei) şi-au prezentat proiectul muzical Italian Spirit, cu reperele componistice reprezentate de nume de referinţă în muzica pop italiană: Vasco Rossi sau Lucio Dala.\n\nA fost o muzică pentru suflet, cu sunete care amplifică melancolia şi seninătatea nopţilor sud europene. A fost un dialog instrumental în care „intrările” lui Mur, ca şi susţinerea ritmică a lui Gabi Matei, au accentuat şi echilibrat armonios întregul. A fost un încântător şi elaborat rendition.",
        "label": "Bucovina"
    },
    {
        "title": "Autobuze din oră în oră din municipiul Suceava spre Aeroportul Ștefan cel Mare",
        "text": "Autobuze din oră în oră din municipiul Suceava spre Aeroportul Ștefan cel Mare, din data de 15 decembrie. Anunțul a fost făcut joi de viceprimarul Sucevei, Lucian Harșovschi.\n\nAcesta a precizat că autobuzele spre Aeroport, puse la dispoziție de Primăria Suceava, vor pleca din oră în oră de la Gara Burdujeni.\n\nViceprimarul municipiului Suceava a spus că va fi și un autobuz de noapte, care va pleca din oră în oră, începând cu 22.30, și va face un traseu complet al municipiului Suceava, pentru a prelua cât mai mulți călători spre aeroportul sucevean.",
        "label": "Bucovina"
    },
    {
        "title": "Festivalul internaţional de film, diaporamă şi fotografie",
        "text": "În perioada 7 –9 noiembrie a.c., la Gura Humorului, se va desfăşura cea de-a XLIV-a ediţii a Festivalului internaţional de film, diaporamă şi fotografie. În prima zi, cu începere de la ora 9:30, va avea loc proiecţia filmului „Moromeţii 1” (1987) (regia Stere Gulea, cu participarea Manuelei Cernat, Vivi Drăgan Vasile şi Ovidiu Lazăr), apoi, de la ora 12:00, un program filme de competiţie, cu durata de 90 de minute. În aceeaşi zi, cu începere de la ora 16:00, va avea loc un vernisaj de fotografie şi schiţe de decor din „Moromeţii”, iar, ulterior, de la ora 17:00, un alt program de filme de competiţie şi, de la ora 19:00, gala de deschidere cu proiecţia filmului „Anul nou care n-a fost” (2024), în regia lui Bogdan Mureşanu. Este inclusă o sesiune de întrebări şi răspunsuri în prezenţa regizorului şi a actorului Ion Sapdaru. Participă Manuela Cernat şi Laurenţiu Damian, moderatorul manifestării fiind Ovidiu Lazăr.\n\nA doua zi, cu începere de la ora 10:00, va avea loc proiecţia filmului „Moromeţii 2” (2018), în regia lui Stere Gulea, cu participarea regizorului, a Manuelei Cernat, a Viviei Drăgan Vasile, a lui Cristian Niculescu, moderator fiind Ovidiu Lazăr.\n\nÎn ultima zi a festivalului, sâmbătă, 9 noiembrie a.c., de la ora 16:00, vor avea loc colocviul „Moromeţii de la Marin Preda la Stere Gulea” şi prezentarea cărţii „Preda. Adevărul ca o pradă” de Bogdan Răileanu, în prezenţa regizorului Stere Gulea, alături de Laurenţiu Damian, Manuela Cernat, Vivi Drăgan Vasile şi Cristian Niculescu. Moderator: Ovidiu Lazăr.\n\nCu începere de la ora 18:00 este programată premiera filmului documentar „Atâta doar vreau să ştiţi” (2024), în regia lui Dan Cimpoeşu, urmând, de la ora 19:00, gala de închidere a festivalului şi festivitatea de premiere, cu proiecţia filmului „Săptămâna Mare” (2024), în regia lui Andrei Cohn. „Preţul unui bilet, la proiecţiile de seară este de 20 lei” ne-au transmis organizatorii, Consiliul Judeţean Suceava, Primăria Oraşului Gura Humorului, Centrul Cultural Gura Humorului şi Centrul Cultural „Bucovina”.",
        "label": "Bucovina"
    },
    {
        "title": "Candidații PSD la Parlamentare au transmis oamenilor din piața Verești că județul este condus acum de o echipă FOTO",
        "text": "Candidații PSD Suceava la Parlamentare au avut discuții cu oamenii, în piața Verești, în cursul zilei de duminică.\n\nMesajul lor a fost că: “vremea în care județul era condus de un singur om, care le ‘făcea pe toate’ a apus pe 9 iunie”.\n\nEi le-au vorbit oamenilor despre echipa PSD de la conducerea județului și le-au cerut votul la alegerile Parlamentare astfel încât echipa de la Suceava să aibă sprijin la București iar județul să beneficieze de investiții majore.\n\nAu discutat cu oamenii, la Verești, candidații PSD la Parlamentare: Mirela Elena Adomnicăi, Cristian Sologon, Gheorghe Mîndruță și Cătălin Fediuc, împreună cu alți membri de marcă ai filialei județene a PSD.\n\nPentru dezvoltare județului avem nevoie de o echipă cât mai puternică.\n\nAcesta a fost din mesajul pe care l-a transmis astăzi echipa PSD în piața de la Verești.\n\nPentru că alături de președintele Consiliului Județean, Gheorghe Șoldan, să aducem cât mai multe investiții în județ.\n\nDoar așa vom putea vorbi peste 4 ani de reușitele unei echipe puternice care să tragă pentru dezvoltarea județului Suceava”, au transmis cei de la PSD Suceava.",
        "label": "Bucovina"
    },
    {
        "title": "TOP 10 Cadouri coolMEA pentru băieţii la care ţii",
        "text": "Una dintre cele mai mari întrebări ale vieţii: ce cadou să alegi pentru bărbaţii şi băieţii din viaţa ta? Ciorapi, cravată sau alt cadou plictisitor? Găsirea cadoului potrivit poate fi uneori ca şi cum ai căuta Sfântul Graal, doar că mai dificil. Însă cu toate acestea, ştii cât de important este să îţi arăţi aprecierea şi sentimentele; mai că ai putea să călătoreşti în jurul pământului doar pentru a găsi acel cadou perfect.\n\nDin fericire nu va fi necesar să devii un erou dintr-unul dintre romanele lui Jules Verne pentru a face ziua mai frumoasă unui băiat la care ţii, mai ales dacă alegi un cadou unic şi distractiv de pe Mindblower. Acum vei avea şansa de a-ţi arăta afecţiunea oricând, indiferent că se apropie ziua lui de naştere sau pur şi simplu doreşti să îl vezi zâmbind.\n\nAvând în vedere aceste lucruri, topul cadourilor de băieţi de mai jos te va ajuta considerabil să alegi un dar deosebit care să exprime exact ceea ce simţi, fiind în acelaşi timp practic, dar şi amuzant, combinaţia perfectă pentru orice tânăr care ştie să se distreze.\n\nUn cadou inedit, perfect pentru cei ce adoră geografia, dar şi gadget-urile interesante, acest glob pământesc sfidează toate normele cartografice, oferind oricărui birou un aspect unic care cu siguranţă va încânta orice persoană care îi va calcă pragul. Datorită mecanismului ingenios de levitaţie magnetică, dar şi al sistemului încorporat de lumini LED care face de ruşine orice club de noapte, sărbătoritul va avea şansa de a se bucura de un obiect decorativ uimitor, ce îl va ajuta se se relaxeze şi să se gândească la următoarea destinaţie exotică pe care o va vizita.\n\nEşti stresat şi vrei să îţi verşi nervii pe ceva? Noi avem soluţia! La job există cu siguranţă momente tensionate care te pot frustra şi stresa. Aceasta tastă enter sub formă de pernă vei putea să o pedepseşti şi să o transformi în sacul tău personal de box, o alternativă mult mai bună şi ieftină decât să loveşti tastatura laptopului tău.\n\nDevice-ul nu are nici o vină, însă trebuie să îţi dezlănţui frustrarea pe cineva, de aceea Big Enter poate fi cea mai bună şi amuzantă modalitate prin care să te eliberezi de emoţiile negative.\n\nFă cunoștință cu Mini boxa retro, un obiect cu ambalaj vintage, dar cu un interior modern. Miniboxele sunt apreciate atât de cei mici, cât şi de cei mari, oferindu-ţi posibilitatea de a te bucura de ele şi de un sunet incredibil indiferent că eşti în duş, la grătar cu prietenii sau pur şi simplu atunci când ai rămas singur acasă şi vrei să îţi eliberezi mişcările de dans. Boxa mini retro este o piesă superbă care, deşi are un aspect vintage, dispune de funcţii moderne, dar şi de un bass care va surprinde chiar şi cei mai exigenţi audiofili, fiind device-ul perfect pentru a începe petrecerea oriunde ai fi.\n\nSe trezeşte greu dimineaţa? Îşi urăşte ceasul? Ei bine acum se poate răzbuna aşa cum se cuvine. Tot mai multe persoane caută metode cât mai ingenioase de a se trezi dimineaţa, însă o atenţie din ce în ce mai mare este acordată ceasului cu pistol. Pentru a putea opri zgomotul infernal va trebui să ţintească şi să împuşte urlătoarea, reuşind în acest fel să se trezească mult mai binedispus şi mai alert.\n• Cărţi de Joc Placate cu Aur 24K şi cutie elegantă din lemn\n\nVrei să oferi un cadou care emană extravaganţă mai tare decât un păun într-un avion privat? Ei bine, cărţile de joc placate cu aur de 24K, ambalate într-o cutie elegantă din lemn pot fi cea mai bună alegere ce te vor face să te simţi ca un rege. Distrează-te împreună cu prietenii tăi şi bucuraţi-vă de jocurile de cărţi preferate, acestea fiind atât de strălucitoare încât vei avea nevoie de ochelari de soare şi cremă cu SPF.\n\nEste sărbătoritul un împătimit al jocurilor online sau al muzicii? Atunci un gadget de acest fel va fi cu siguranţă un cadou pe care îl va aprecia, fiind cea mai bună soluţie de a transforma un birou obişnuit într-unul WOW. Stativul este prevăzut cu un sistem de iluminat RGB extraordinar, lucru ce va crea o atmosferă futuristă în cameră şi este prevăzut cu două porturi integrate, pentru că de ce să se mulțumească cu un model standard, atunci când poate să aibă ceva deosebit?\n\nIată Pistolul cu bani, cea mai bună modalitate prin care să transformi orice petrecere obişnuită într-una extravagantă şi să îţi cheltui economiile pentru pensionare. Acest instrument te va transforma într-un ATM spre bucuria prietenilor tăi, însă dacă vrei să îţi mai rămână ceva bani pentru o apă minerală a doua zi, ai la dispoziţie posibilitatea de a folosi bancnotele de jucărie incluse.\n\nKitul multifuncţional Sălbăticie este instrumentul perfect pentru bărbaţii care se cred Bear Grylls atunci când se află în natură. Acesta conţine tot ceea ce are nevoie cineva pentru a supravieţui în pădure la munte şi de a face față tuturor provocărilor. Vrea să aprindă focul? Perfect! Vrea să se ghideze după punctele cardinale? Este ideal! Vrea să se lupte cu un urs de 350 kg folosind cuţitul din dotare? Ei bine, probabil kit-ul poate face faţă APROAPE tuturor provocărilor. Nu ocupă mult spaţiu şi din cauza faptului că are în componenţă tot ce are nevoie pentru a supravieţui în pădure sau la munte, acesta va fi un companion de încredere în orice aventură se va duce.\n\nUltima inovaţie tehnologică dezvoltată de cercetători în ceea ce priveşte confortul, pătura cu mâneci, glugă şi buzunar cangur este probabil una dintre cele mai bune metode prin care sărbătoritul se poate bucura de o zi friguroasă şi leneşă în faţa televizorului. Cu un buzunar generos ce îl va ajuta să păstreze în siguranţă cele esenţiale (telecomanda şi dulciurile), dar şi o glugă confortabilă, această pătură va determina chiar şi pe cei mai motivaţi şi viteji bărbaţi să ia o pauză şi să se bucure de un weekend relaxant.\n\nNici micii aventurieri nu trebuie neglijaţi, având acum la dispoziţie un hanorac special de tip Grey Stars pentru a se simţi eroi, dar şi confortabil atunci când aleargă prin casă. Indiferent că se uită la desenele preferate sau se joacă, acest hanorac pătură va fi cea mai bună modalitate de a se simţi confortabil şi călduros, mai ales că este prevăzut şi cu un buzunar cangur uriaş, perfect pentru a ascunde câteva dulciuri înainte de masă sau jucăriile preferate.\n\nÎn concluzie, iată un tezaur de cadouri ce vor garanta zâmbete şi voie bună. Indiferent de ce cadou vei alege, cu siguranţă sărbătoritul se va bucura, mai ales că va fi surprins de creativitatea de care vei da dovadă. A venit timpul să dăruieşti lucruri nu doar folositoare, ci şi amuzante, aceasta fiind cea mai bună cale prin care să vă bucuraţi împreună de o zi minunată şi să creaţi amintiri de nepreţuit.",
        "label": "Bucovina"
    },
    {
        "title": "USV promovează diversitatea şi incluziunea, prin colaborare internaţională cu Universitatea Bielefeld",
        "text": "În perioada 7 – 11 octombrie, Universitatea „Ştefan cel Mare” din Suceava a găzduit o delegaţie de la Universitatea Bielefeld din Germania, care a participat la o serie de activităţi axate pe promovarea incluziunii şi diversităţii prin educaţie, în cadrul consorţiului universitar NEOLAiA. Vizita a vizat identificarea şi schimbul de bune practici şi iniţiative pentru a sprijini diversitatea culturală şi incluziunea socială.\n\nÎn timpul întâlnirilor, au fost discutate practici incluzive deja implementate în cadrul universităţii sucevene, întâlniri cu profesori, asociaţii studenţeşti şi membri ai comunităţii academice, şi s-au explorat proiecte de cercetare menite să sprijine categoriile vulnerabile. Delegaţia a subliniat importanţa acestor demersuri, iar dialogul a deschis noi oportunităţi de colaborare şi schimburi bilaterale între cele două instituţii academice.\n\nPe parcursul vizitei, participanţii au efectuat deplasări la Centrul Şcolar de Educaţie Incluzivă „Sf. Andrei” din Gura Humorului şi la Şcoala Gimnazială din Berchişeşti. Aceste vizite au oferit prilejul de a observa aplicarea practică a principiilor incluzive în contexte diverse şi au contribuit la o mai bună înţelegere a problemelor legate de diversitate.\n\nActivităţile desfăşurate în cadrul Alianţei NEOLAiA au reunit numeroşi parteneri locali, printre care Direcţia Generală de Asistenţă Socială şi Protecţia Copilului, Agenţia Naţională Împotriva Traficului de Persoane şi organizaţii non-guvernamentale precum Fundaţia „Ancora Salvării”, Fundaţia FARA şi Asociaţia pentru Intervenţie în Autism Suceava. Această colaborare multidimensională a fost un exemplu de efort comun pentru a dezvolta un mediu educaţional mai echitabil şi mai incluziv.\n\nAflăm că reprezentanţii Universităţii „Ştefan cel Mare” au mulţumit partenerilor şi delegaţiei din Germania pentru deschiderea şi generozitatea de a împărtăşi experienţe valoroase, contribuind la promovarea diversităţii şi incluziunii, elemente fundamentale pentru o educaţie de calitate şi o societate echitabilă. (N.B.)",
        "label": "Bucovina"
    },
    {
        "title": "Marți, de Ziua Bucovinei, se deschide patinoarul artificial al municipalității FOTO",
        "text": "Marți, de Ziua Bucovinei, se deschide patinoarul artificial al municipalității. Anunțaul a fost făcut de primarul Sucevei, Ion Lungu, cel care a participat la inaugurarea patinoarului după modernizarea mantinelei.\n\nEdilul a precizat că tarifele rămânâ la fel ca în sezonul trecut iar de Ziua Bucovinei intrarea este gratuită.\n\n”După modernizarea mantinelei, Patinoarul artificial al municipalității a fost inaugurat. Marți 28 noiembrie, de Ziua Bucovinei va fi deschis oficial, tarifele rămânând la fel ca în sezonul trecut! Dragi copii, dragi suceveni vă așteptăm la patinoar!”, a transmis Ion Lungu.\n\nÎn ultimii ani, acest patinoar a trecut prin mai multe etape de modernizare. Ioan Lungu a declarat că se va depune un proiect la CNI, anul viitor, pentru ca paninoarul să fie acoperit.",
        "label": "Bucovina"
    },
    {
        "title": "Președintele CJ Suceava, discuții despre intervenții de iarnă, la firma care asigură deszăpezirea municipiului Suceava FOTO",
        "text": "Președintele Consiliului Județean Suceava, Gheorghe Șoldan, împreună cu primarul Vasile Râmbu și viceprimarul Dan Cușnir, a fost miercuri în vizită la firma care asigură deszăpezirea municipiului Suceava.\n\nAceștia au avut o discuție cu reprezentanții societății Diasil despre pregătirile pentru sezonul rece, despre starea utilajelor de deszăpezire care vor interveni pe raza municipiului Suceava și despre stocurile de materiale antiderapante.\n\nÎntâlnirea a avut loc la sediul din Ițcani a celor de la Diasil, societatea care are contract cu Primăria Suceava pentru salubritatea stradală, dar și pentru intervențiile la deszăpezire și îngheț.\n\nAdministratorul firmei Diasil, Anton Curelaru, a dat asigurări societatea e pregătită pentru a interveni de fiecare dată când va fi nevoie pentru ca traficul rutier și pietonal să se desfășoare în condiții normale și în siguranță.\n\nÎn cursul zilei de joi, Gheorghe Șoldan va avea discuții și cu reprezentanții societăților care asigură intervențiile pentru deszăpezire şi combaterea poleiului pe drumurile judeţene.\n\n„Nu vreau să mai trecem prin situații cum a fost cea din luna aprilie a acestui an, când zeci de drumuri erau blocate, mulți oameni au rămas izolați, iar echipajele de deszăpezire au intervenit cu întârziere.\n\nȘtiu că vremea poate pune probleme foarte mari, mai ales în contextul înmulțirii fenomenelor meteo extreme în Europa, dar important este să facem tot ce ține de noi, pentru a evita astfel de situații dramatice”, a precizat Gheorghe Șoldan.",
        "label": "Bucovina"
    },
    {
        "title": "Drumarii au intervenit cu utilaje de deszăpezire",
        "text": "În zona municipiilor Câmpulung Moldovenesc şi Vatra Dornei, iarna a dat primele semne că ar dori să-şi intre în drepturi.\n\nPrefectura Suceava a anunţat că, pe drumul naţional DN 17, utilajele de la SDN Câmpulung Moldovenesc au intervenit pentru a menţine traficul fluent, în condiţiile date.\n\nPână la momentul transmiterii acestor informaţii nu se semnalaseră probleme deosebite.\n\nÎn zona de munte, ieri carosabilul era umed, pe fondul ninsorilor uşoare, la o temperatură a aerului de circa 0 grade Celsius.\n\nŞi în municipiul Suceava utilajele de deszăpezire au patrulat, împrăştiind preventiv material antiderapant.\n\nAutorităţile i-au îndemnat pe şoferi să circule cu atenţie şi cu echiparea corespunzătoare a autovehiculelor pentru sezonul de iarnă. (N.B.)",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Să nu iubeşti multele cuvinte şi slava omenească. Altfel, nu în spate, ci chiar înaintea ochilor tăi demonii îţi vor întinde curse şi se vor bucura cu tine la vremea rugăciunii, căci atunci cu uşurinţă te vor trage şi te vor ademeni cu gânduri străine.\n\nDacă vrei să te rogi curat, nu ceda vreunei pretenţii trupeşti şi nu vei avea la ceasul rugăciunii niciun nor care să te întunece.\n\nNu ocoli sărăcia şi mâhnirea, pentru că acestea fac rugăciunea uşoară.\n\nIa aminte, stai în adevăr înaintea lui Dumnezeu la ceasul rugăciunii! Sau nu cumva eşti biruit de lauda omenească, şi pe aceasta o urmăreşti, făcând rugăciuni multe şi mari? Să nu te rogi ca fariseul, ci ca vameşul, ca să fii îndreptăţit şi tu de Domnul! Lauda rugăciunii nu este cantitatea, ci calitatea. Acest lucru apare clar din parabola vameşului şi a fariseului şi din cuvântul Domnului: „Când vă rugaţi, nu spuneţi multe ca neamurile, că ele cred că în multa lor vorbărie, vor fi ascultate” (Matei 6, 7).\n\nSă nu te rogi doar după rânduielile dinafară, ci să-ţi îndemni mintea să simtă lucrarea rugăciunii, cu multă frică.\n\nFie că te rogi singur, fie că te rogi cu fraţii, luptă-te să te rogi nu din obişnuinţă, ci cu simţire. Simţirea rugăciunii înseamnă adunarea minţii cu evlavie, cu cucernicie, cu suspine ascunse şi cu durerea sufletului, care însoţesc mărturisirea păcatelor noastre. (Sfântul Nil Ascetul)",
        "label": "Bucovina"
    },
    {
        "title": "Transformarea totală a divertismentului cotidian în era internetului",
        "text": "În ultimele decenii, internetul și tehnologiile moderne au remodelat radical industria divertismentului, transformând nu doar modul în care consumăm conținutul, dar și felul în care acesta este creat și distribuit.\n\nDe la cinematografe la filme și seriale online\n\nFilmele și serialele, care la începuturi puteau fi văzute numai în cinematografe și la televizor, au cunoscut o transformare radicală odată cu apariția internetului. În trecut, experiența vizionării unui film era legată de programul cinematografelor sau de grila televiziunilor. Anii 1990 au marcat începutul erei digitale, odată cu apariția DVD-urilor și, mai târziu, în anii 2000, au apărut serviciile de streaming, precum Netflix și Hulu, care au schimbat complet paradigma. Aceste platforme oferă acces nelimitat la o gamă largă de filme și seriale, aducând comoditatea vizionării la cerere direct în casele consumatorilor.\n\nDe la discuri vinil la streaming online\n\nIndustria muzicală a suferit transformări majore de-a lungul timpului. Inițial dominată de discuri vinil, casete și CD-uri, aceasta a fost revoluționată de internet și tehnologia digitală. În ultimul deceniu însă, serviciile de streaming muzical, cum ar fi Spotify și Apple Music, au devenit noua normalitate. Înainte, fanii muzicii aveau nevoie să cumpere numeroase albume pentru a asculta câteva melodii preferate, în timp ce acum, streaming-ul le facilitează accesul instant la milioane de piese. Această schimbare a avut un impact profund asupra modului în care artiștii își lansează și promovează muzica, oferind o platformă pentru descoperirea de noi talente și genuri muzicale.\n\nDe la galeriile de artă la universul digital\n\nArta, un domeniu tradițional bazat pe galerii fizice și expoziții, a îmbrățișat de asemenea era digitală. Înainte de internet, accesul la opere de artă era limitat la vizitele în galerii și muzee. Însă odată cu apariția tehnologiei digitale, artiștii au început să-și expună lucrările online, iar galeriile digitale au deschis noi orizonturi pentru aprecierea artei. Fenomene recente precum arta NFT (Non-Fungible Tokens) le permit colecționarilor să dețină opere de artă digitale unice în rețelele de tip blockchain.\n\nDe la mesagerie la platforme globale de socializare\n\nSocial media a evoluat pornind de la câteva aplicații simple de comunicare, pentru a ajunge să propună ecosisteme complexe de divertisment. În trecut, site-uri precum MySpace și Friendster erau folosite în principal pentru a menține legătura cu prietenii și familia. Odată cu apariția Facebook, Twitter, Instagram și TikTok, social media a devenit un spațiu vital pentru partajarea conținutului creativ, influențând în mod semnificativ cultura pop. Aceste platforme nu numai că le permit utilizatorilor să partajeze experiențe și idei, dar au devenit și mijloace indispensabile pentru interacțiunea în timp real.\n\nDe la sălile de jocuri la platformele de cazinou online\n\nIndustria cazinourilor a fost profund influențată de ascensiunea internetului. Înainte de era digitală, jocurile de cazinou erau limitate la sălile fizice, unde participanții se adunau pentru a juca jocuri de masă sau sloturi. Odată cu apariția cazinourilor online, accesul la jocuri de cazinou a devenit mult mai convenabil. Aceste platforme online oferă o gamă largă de jocuri, de la sloturi clasice și până la mese live de blackjack sau ruletă, care pot fi accesate oricând și de oriunde. Migrarea către jocurile de cazinou online a transformat complet această industrie, diversificând considerabil portofoliul de jocuri disponibile și facilitându-i unui public mai larg accesul la acest tip de divertisment.\n\nDe la biblioteca tradițională la eBooks și Audiobooks\n\nSectorul lecturii a trecut și el printr-o transformare semnificativă datorită tehnologiei digitale. Odinioară, cititorii vizitau biblioteci și librării pentru a împrumuta sau achiziționa cărți fizice, dar odată cu apariția ebook-urilor și a audiobook-urilor, accesul la literatură a început să fie la îndemâna oricui. Dispozitive precum Kindle și diverse aplicații de citit pentru smartphone au făcut posibilă purtarea unei biblioteci întregi în buzunar. Pe lângă comoditatea de a putea cumpăra sau împrumuta cărți cu un simplu click, audiobook-urile le oferă o alternativă și celor care preferă să asculte poveștile.\n\nDe la radio la podcasturi\n\nPodcasturile, un format relativ nou de divertisment, au început să câștige popularitate la începutul anilor 2000. Aceste emisiuni audio digitale au transformat radioul tradițional, permițându-le ascultătorilor să acceseze, oricând și oriunde, conținut pe teme variate, de la educație și până la divertisment. În trecut, radioul era limitativ, din cauza disponibilității la nivel regional și a orarului fix de difuzare. Podcasturile au eliminat aceste bariere, oferindu-ne o platformă universală pentru voci noi și neconvenționale.",
        "label": "Bucovina"
    },
    {
        "title": "Autoturism de teren burdușit cu țigări, abandonat de contrabandiști în timpul unei urmăriri FOTO",
        "text": "Autoturism de teren burdușit cu țigări, abandonat de contrabandiști în timpul unei urmăriri. Contrabandiștii au lăsat vehiculul pe un teren viran și au fugit pe jos într-o pădure.\n\nÎn cursul zilei de luni, 18 noiembrie a.c., polițiștii de frontieră din cadrul Sectorului Poliției de Frontieră Brodina au desfășurat o acțiune pe linia combaterii contrabandei cu țigări, în zona de responsabilitate.\n\nAstfel, în jurul orei 23.30, polițiștii de frontieră au observat pe direcția localității Costileva de Sus, județul Suceava, o mașină de teren fără număr de înmatriculare care se deplasa de la linia de frontieră către interior.\n\nPolițiștii de frontieră au efectuat semnalele regulamentare pentru oprirea mijlocului de transport, însă conducătorul auto a refuzat să oprească și și-a continuat deplasarea, în viteză.\n\nImediat, oamenii legii au pornit în urmărirea acestuia, însă la scurt timp mașina s-a oprit, iar din interior au ieșit două persoane care, profitând de zona împădurită, s-au dispersat în direcții diferite, abandonând, atât autoturismul, cât și mai multe baxuri cu țigări aflate în interiorul mașinii.\n\nÎn continuare, s-au dispus măsuri de monitorizare a zonei în vederea reținerii acestora, iar mijlocul de transport și coletele cu țigări au fost transporte la sediul instituției în vederea continuării cercetărilor.\n\nÎn urma inventarierii baxurilor a rezultat cantitatea de 10.940 pachete de ţigări de proveniență duty-free, în valoare de 128.000 lei.\n\nAutoturismul, estimat la o valoare de 7.000 lei, a fost indisponibilizat la sediul instituției, iar toată cantitatea de țigări a fost ridicată în vederea confiscării.\n\nÎn cauză, poliţiştii de frontieră efectuează cercetări sub aspectul săvârșirii infracțiunii de contrabandă, precum și pentru documentarea întregii activități infracționale, sub directa supraveghere a procurorului de caz din cadrul Parchetului de pe lângă Judecătoria Rădăuți.",
        "label": "Bucovina"
    },
    {
        "title": "Au început lucrările la Sala de sport de la Școala Gimnazială nr.10 Suceava FOTO",
        "text": "Au început lucrările la Sala de sport de la Școala Gimnazială nr.10 Suceava, din cartierul Burdujeni. Anunțul a fost fpcut vineri de primarul Sucevei, Ion Lungu.\n\nS-a stabilit ca lucrările să fie finalizate până la începerea noului an școlar, chiar dacă termenul de realizare conform contractului este de 15 luni.\n\nEdilul s-a întâlnit cu reprezentanții firmei Simion Tehnoconstruct Botoșani și cu cei din conducerea unității de învățământ.\n\nValoarea lucrărilor este de 1.000.000 de euro și vor fi suportate din veniturile proprii ale municipalității.\n\n-parter cu teren de sport pentru baschet, tenis și volei cu o suprafață de 687 mp, dar și o zonă pentru exerciții de încălzire.\n\n-demisol cu sală de tenis de masă, sală de forță si mobilitate, sala de aerobic și dansuri, birouri profesori, vestiare și spații tehnice.",
        "label": "Bucovina"
    },
    {
        "title": "Mărturii cutremurătoare făcute de doctorița înjunghiată de soț sau cum să mori cu ordinul de protecție în mână și cu copiii de gât!",
        "text": "Mărturii cutremurătoare făcute astăzi de doctorița rănită după ce a fost înjunghiată de soțul cu care este în divorț. În disperare de cauză, pentru că a căzut de atâtea ori victimă, femeia de 34 de ani, mamă a doi copii, a discutat cu reporterii.\n\nA spus ce am aflat și de la alte femei abuzate, și anume că legea nu le apără, că nu se iau măsuri imediate împotriva acestor indivizi, că nu sunt opriți la timp, încât vineri dimineață ea a fost la un pas de a fi ucisă de față cu cei doi copii minori, de 1 și 3 ani.\n\nS-au dat ordine de protecție peste ordine de protecție în acest caz și medicul a părăsit Iașul, numai să scape de individul violent, dar nu a reușit, a fost în continuare urmărită de individul de 36 de ani. Bărbatul nu a fost tras la răspundere până vineri pentru faptele sale, deși și-a agresat sistematic soția.\n\nCulmea, chiar în timpul procesului de divorț, doctorița a fost agresată de bărbat pe holurile tribunalului, cu toate camerele de supraveghere de acolo și cu jandarmii de față.\n\nUn om hăituit, hărțuit, un medic care ar trebui să intre liniștit în sala de operație de la Chirurgie Infantilă și să își crească copiii în liniște, dacă s-ar lua măsuri!\n\nVineri dimineață medicul Cristina Molie a fost atacat în timp ce încerca să iasă din apartament împreună cu cei doi fii ai săi. Urma să îi ducă la creșă, numai că bărbatul a apărut de nicăieri și s-a năpustit asupra ei.\n\nCopilul cel mic era în brațele mamei iar cel mare a fost lăsat pe casa scării, să țipe disperat după ajutor, după ce tatăl a venit efectiv peste soție și a băgat-o cu forța în casă.\n\nFemeia spune că soțul avea de gând să o omoare și că în primă fază a vrut să îi scoată ochiul stâng. Scene violente s-au derulat în fața celor doi copii minori și în tot acest timp mama se gândea că poate îi vede pe acești copii pentru ultima oară.\n\nE clar că în România poți muri lejer cu ordinul de protecție în mână și cu copiii de gât, în timp ce autoritățile statului eșuat se îneacă în birocație și în legi tâmpite care apără agresorul – că de, are și el drepturi! Nu ai unde fugi, nu e nimeni să te apere, ești pe cont propriu! E cruntul adevăr!\n\nDoctorita Cristina Molie nu ar mai fi printre noi acum dacă nu ar fi avut puterea să se apere cu disperare, să pareze loviturile aplicate de bărbatul agresiv, să se lupte pentru viața ei. Asta în timp ce fiul ei de doar trei ani striga după ajutor pe casa scării.\n\nUn om tânăr, un medic de viitor, o mamă de care copiii ei au atâta nevoie, o femeie care trage un semnal de alarmă, pentru că de aceea a vorbit reporterilor, pentru a trage un semnal de alarmă, în speranța că poate nu vor ajunge și alte femei în locul ei, în speranța că se vor lua măsuri împotriva celui care i-a transformat viața în coșmar!\n\nESTE CINEVA SĂ O AUDĂ, PE LA INSPECTORATUL JUDEȚEAN DE POLIȚIE SUCEAVA SAU VREUN PROCUROR?! Asta dacă mai există lege și ordine în statul eșuat și dacă nu cumva ar trebui să ne apărăm singuri, fiecare cum poate, cu pistoale, cu bâte sau cu arme albe, pentru că în final ești împins să îți faci dreptate singur. Și am văzut asta de câteva ori, cum am văzut copii lăsați fără mame de indivizi care nu s-au sinchisit de ordine de protecție.\n\nIonuț Molie a fost vineri după amiază, în sfârșit am spune, reținut de către IPJ Suceava și i s-a întocmit dosar penal după atacul asupra soției sale, nu însă pentru tentativă de omor, ci pentru infracțiunile de violență în familie, respectiv loviri și alte violențe. Până acum însă, nici la Iași și nici în Suceava el nu a fost reținut pentru că faptele nu au fost considerate atât de grave.\n\nCristina Molie a rămas internată în spital din cauza rănilor de la ochiul stâng. Ea are nevoie de mai multe zile de îngrijiri medicale dar, mai presus de toate, are nevoie de sprijin și are nevoie ca instituții ale statului, instituții finanțate din banul public, să își facă treaba și să îl tragă la răspundere pe agresor! Asta până nu e prea târziu, prea târziu pentru medicul Cristina Molie, pentru copiii săi și pentru cei apropiați!",
        "label": "Bucovina"
    },
    {
        "title": "Rareș Bogdan-Orban a condus singur partidul și nu a ținut cont de lideri din țară precum Gheorghe Flutur. Gura păcătosului adevăr grăiește!",
        "text": "Rareș Bogdan, atac dur la Ludovic Orban, încât e scanda în PNL. Rareș Bodgan spune despre Ludovic Orban că fi a condus singur partidul și că nu a ținut cont de lideri din țară precum Gheorghe Flutur. Este opinia lui Rareș Bogdan, însă s-a văzut cât a contat Suceava în primăvara lui 2020, când a fost pusă în carantină fără drept de apel și când ajutorul Guvernului PNL a întârziat – mult de tot am putea spune.\n\nÎnclin să îl cred pe Rares Bogdan și să spun că Orban într-adevăr nu a ținut cont de lideri din teritoriu pentru care se știe că nu a avut simpatie, iar printre ei se numără și Gheorghe Flutur.\n\nGheorghe Flutur era internat în spital cu COVID, la fel ca si colaboratori de-ai săi, iar Guvernul Orban îl abandona, abandonându-i tototodată și pe suceveni. Suceava era închisă, armata trimisă pe drumuri să facă filtre iar în cel mai important spital din județ mureau oameni pentru că pur și simplu nu avea cine să îi îngrijească. Nu cred că este cazul să uităm asta, noi, ca suceveni și la un moment dat să cerem să fie trași la răspundere decidenți de la centru, nu doar angajați de prin spital!\n\nÎn ceasul al treisprezecelea, Guvernul Orban trimitea armata la Spitalul Județean Suceava să facă ordine și cadre medicale pentru a mai suplini lipsa de personal de aici. Dar asta după ce Suceava și spitalul Județean au ajuns subiecte zilnice de presă națională, pe bună dreptate spun eu, pentru că situația era într-adevăr gravă și fără precedent. Iar imaginea cu coada de dricuri de la morgă va rămâne mult timp în mintea unora, poate pentru totdeauna!\n\nIohannis a fost si el sublim și, ca un mare președinte care este, …s-a gândit să ia medalia de onoare acordată Spitalului Județean Suceava în campania prezindențială – când venea rânjind la inaugurări și planta platani, spital transformat peste noapte în focar de COVID după ce același guvern Orban a lăsat diaspora să intre netestată în țară și fără măsuri de izolare și carantinare pentru că era un an electoral și liberalii aveau nevoie de voturile din diaspora.\n\nDar tot medicii de la spital au fost singurii vinovați, în opinia unor lichele politice de la centru, în ciuda faptului că nu puteau fi testați, conform legii, decât cei care au călătorit în străinătate sau care au intrat în contact cu persoane venite din țări cu probleme, altfel nu se încadrau în definiția de caz impusă de Ministerul Sănătății. Veneau pacienți cu simptome de COVId cu zecile pe zi la Urgențe și plecau cu tratament acasă pentru că nimeni nu îi putea testa, nu se încadrau în definiția de caz dată de cei din Ministerul Sănătății.\n\nCând s-au trezit, era deja prea târziu iar Suceava devenise deja Lombardia României după ce sute de românași au fugit din Italia sau Spania, speriați de COVID, și au venit cu avioanele și cu ce au mai putut ei în țară și în județ.\n\nNu cred că este cazul să uităm ce a făcut acest guvern Orban și cum a gestionat pandemia de coronavirus la debut dar și după, mai ales în cazul Sucevei. Nici unul dintre ei, din minunatul PNL de la centru, nu a venit în Suceava aflată în carantină. Oare de ce?! De frică, din lașitate, din nepăsare?!\n\nA venit însă Orban, după luni bune, falnic în campanie electorală, să viziteze șosele de centură neterminate dar inaugurate (unde i se cânta în strună la propriu) și să spună presei sucevene că nu își reproșează nimic, nu a făcut nici o greșeală în gestionarea pandemiei de COVID la Suceava. Și părea destul de senin și de convins când făcea declarațiile astea!\n\nNu am înțeles de ce se bucurau cei din PNL Suceava de asemena vizite și chiar l-au invitat pe premier, pentru că era clar că nu le aduce nici un capital de imagine, ba exact pe dos, îi trăgea în jos. Dar nu o să comentez mai mult despre asta!\n\nAșa se face că în final, cei lăsați să își rupă gâturile singuri în teritoriu, în speță aleși locali precum Gheorghe Flutur și Ion Lungu (din punctul meu de vedere omul care s-a dat peste cap să ajute orașul și spitalul, în ciuda a orice altceva i se reproșează, și chiar a ajutat), au căzut în picioare, au fost realeși.\n\nAlegerile parlamentare au fost însă un fiasco pentru PNL, sucevenii, dând un vot de blam acestui partid și parlamentarilor PNL care nu au făcut nimic pentru Suceava în carantină, au tâcut mâlc nedorind să deranjeze pe cei de la centru.\n\nAșa încât chiar îl cred pe Rares Bogdan, nu mă pot mira de declarațiile sale, mi se par sincere! Cred că Orban nu a ținut cont de lideri din teritoriu.\n\n„Vă spun o chestiune dureroasă. Uneori mi se părea că atunci când eram la măsuța mea de realizator cu o audiență foarte mare și o influență foarte mare în emisiune aveam mai multă putere decât ca prim-vicepreședinte al partidului de guvernământ. Partidul nu a fost condus clasic, tradițional, așa cum a fost condus PNL, PDL în epoca pre Ludovic Orban. Partidul a fost condus de un singur om, de Ludovic Orban. Noi nu am avut, nici eu, nici Robert Sighiartău, nici Iulian Dumitrescu, nici Mircea Hava, nici Raluca Turcan, Florin Roman, Ilie Bolojan, Gheorghe Flutur, Emil Boc, nu am avut niciun fel de putere reală în cadrul guvernării”, a mărturisit duminică prim-vicepreședintele Rareș Bogdan, la Interviurile lui Cristoiu, de la Aleph News.\n\nAcesta a mai declarat:\n\n \n\n „Regret că a doua zi dimineața, după alegerile parlamentare, nu am ieșit cu Robert Sighiartău, cu Florin și ceilalți să cerem deimisia președintelui PNL pentru că a dus partidul la pierderea alegerilor. El nu avea de ce să demisioneze din poziția de prim-ministru, trebuia să-și dea demisia din poziția de președinte de partid. E primul președinte de partid din ultimii 30 de ani, care a pierdut alegerile și care a rămas în funcție, ceea ce este anormal. Și puteam să ne dăm noi ca exemplu demisia ca să-l obligăm și pe el. Nu am făcut asta, tot așa, ca să nu destabilizăm partidul înaintea negocierilor de formare a coaliției. Dar în momentul în care un premier și un președinte de partid îți obține în locul în care candidează 21%, atât a luat PNL la București, e o problemă și ea trebuie rezolvată. Partidul ăsta trebuie să aibă viitor, nu numai trecut și prezent”.\n\nAtacul lui Rareș Bodgan la Orban este indirect un atac la Klaus Iohannis – omul care l-a desemnat pe Orban premier și care a ținut cu înverșunare ca acesta să își păstreze poziția în partid și în guvern…până la un punct.",
        "label": "Bucovina"
    },
    {
        "title": "Șase giganți tech trebuie să respecte noile obligații impuse prin Regulamentul UE privind piețele digitale",
        "text": "Regulamentul Uniunii Europene (UE) privind piețele digitale (DMA) aduce noi avantaje utilizatorilor și mediului economic în general, începând din data de 7 martie 2024. Toate obligațiile trebuie acum respectate, iar principalii vizați sunt 6 giganți tech, cu operațiuni consistente pe piața digitală europeană, inclusiv în România.\n\nApple, Alphabet (Google), Meta (Facebook, Instagram, WhatsApp), Amazon, Microsoft și ByteDance (Tik Tok) sunt în centrul atenției în acest context. Cele 5 companii din Statele Unite ale Americii și compania chineză care deține popularul serviciu de social media Tik Tok sunt obligate astfel să fie mult mai deschise în politica lor în relație cu alte firme locale, dar și cu utilizatorii finali – cei care folosesc website-urile și aplicațiile produse de corporațiile respective.\n\nAcești șase operatori de servicii digitale au fost considerați de către Comisia Europeană drept a fi „gatekeepers” (controlori ai accesului la informație). Digital Markets Act (DMA) urmărește să asigure piețe echitabile în sectorul digital, în Uniunea Europeană. Se dorește astfel accesul liber al unor companii mai mici, pentru concurență reală.\n\nRegulamentul prevede noi reguli pentru platforme de bază, precum motoare de căutare, marketplace-uri online, magazine de aplicații, piețe online de publicitate sau servicii de mesagerie. Implicit, noi drepturi sunt oferite întreprinderilor europene și utilizatorilor finali.\n\nCorporațiile mai sus menționate sunt obligate să dovedească modul în care se conformează la DMA și să prezinte un raport de conformitate detaliat, cu măsurile pe care le iau. În cazul în care acești gatekeepers nu se conformează, amenzile prevăzute de instituțiile europene sunt extrem de consistente. Comisia Europeană, care a desemnat 22 de servicii de platformă esențiale furnizate de acești gatekeepers, va efectua investigații de piață pentru a se asigura că regulile sunt respectate.\n\nPentru a califica o mare platformă online drept „controlor al fluxului de informație”, Regulamentul privind piețele digitale stabilește un set de criterii obiective strict definite.\n\nLumea digitală, tot mai densă, dar și mai bine reglementată\n\nUtilizatorii de internet din Europa folosesc numeroase aplicații pe dispozitivele pe care le folosesc pentru accesul la lumea digitală. Spre exemplu, pentru utilizatorii de smartphone-uri cu sistem de operare Android, cel mai comod este ca aceste aplicații să fie descărcate din Google Play. Este important însă atât accesul companiilor pentru a-și publica aplicații acolo, cât și permisiunea utilizatorilor de a instala aplicații din alte surse, dacă aceștia doresc.\n\nDe la aplicații de mobile banking, editare fotografii, cumpărături online și monitorizare activitate sportivă, până la resurse cu jocuri, toate acestea au în prezent o mulțime de utilizatori, inclusiv în România. Clienții băncilor transmit astfel ordine de plată și își administrează conturile și cardurile fără a se mai deplasa într-o agenție fizică, shopping-ul este mai simplu de realizat, iar platformele de jocuri video și cele de casino online sunt la îndemână în orice moment, pentru cei pasionați de astfel de forme de divertisment.\n\n„Inovatorii și startup-urile tehnologice vor avea noi oportunități de a concura și de a inova în mediul platformelor online, fără a trebui să respecte clauze și condiții inechitabile care le limitează dezvoltarea. Consumatorii vor avea la dispoziție servicii mai numeroase și mai bune, mai multe oportunități de a-și schimba furnizorul, dacă doresc acest lucru, acces direct la servicii și prețuri mai echitabile”, spun reprezentanții Comisiei Europene, care subliniază că acești controlori ai fluxului de informație vor avea în continuare posibilitatea de a inova și de a oferi noi servicii.\n\nPlatformele cu un astfel de statut special nu vor putea să avantajeze, ca ierarhizare, serviciile și produsele pe care le propun chiar ele, în detrimentul serviciilor sau produselor similare oferite de terți pe platforma lor. Serviciile din cadrul Google, cele din cadrul Apple și cele din cadrul Meta sunt principalele vizate la acest capitol. De asemenea, platformele vor avea interdicție în a împiedica orice consumatori să acceseze serviciile unor întreprinderi în afara platformelor lor.\n\nSunt interzise și împiedicarea utilizatorilor de a dezinstala software-uri sau aplicații preinstalate, dacă doresc să facă acest lucru. Un alt element important: este nevoie de acordul efectiv al clienților pentru ca platforma să urmărească utilizatorii finali în afara serviciului, în scopul publicității direcționate. Se atinge astfel și subiectul datelor personale, atât de sensibil pentru o mare parte a utilizatorilor de internet.",
        "label": "Bucovina"
    },
    {
        "title": "Unui rădăuțean i s-a făcut rău la volan de beat ce era",
        "text": "Unui rădăuțean i s-a făcut rău la volan de beat ce era. Omul se afla aproape în comă alcoolică.\n\nMarți, în jurul orei 12.00, patrula de siguranță public din cadrul Secției 3 Poliție Rurală Marginea, a fost sesizată prin intermediul SNUAU 112 că un șofer, aflat sub influența băuturilor alcoolice, se deplaseză haotic pe drumurile publice de pe raza comunei și prezintă un pericol.\n\nAgenții au mers la fața locului, respectiv în comuna Dornești, pe marginea părții carosabile a DN17A, în apropierea spălătoriei „La Colea”, a fost identificat autoturismul respectiv, care se afla staționat, iar la volanul acestuia a fost identificat un bărbat, din municipiul Rădăuți, aflat în stare vizibilă de ebrietate.\n\nCeilalți participanți la trafic le-au declarat polițiștilor, că șoferul se deplasa în zig zag și era de mai multe ori să ajungă în șanț.\n\nBărbatul a fost testat cu aparatul etilometru, rezultatul fiind de 1,70 mg/l alcool pur în aerul expirat.\n\nUlterior, el a fost transportat la Spitalul Municipiului Rădăuți, unde i-au fost recoltate două mostre biologice pentru stabilirea alcoolemiei.\n\nPolilțiștii au stabilit că, în dimineața zilei de 11 noiembrie, șoferul respectiv s-a deplasat pe raza comunei Dornești, unde a consumat băuturi alcoolice.\n\nÎn jurul orelor 12.00, deși era beat, el s-a urcat la volanul autoturismului cu intenția de a se deplasa către domiciliul său.\n\nDin cauza consumului de băuturi alcoolice, la un moment, întrucât șoferului i s-a făcut rău, acesta a oprit pe marginea părții carosabile a DN 17A Dornești, în apropierea unei spălătorii.\n\nAcolo a fost identificat de agenți după ce alți șoferi au sunat la 112.\n\nPolițiștii au întocmit în cauză de „conducerea unui vehicul sub influența alcoolului sau a altor substanțe”, cauza urmând a fi soluționată procedural de către lucrătorii din cadrul Postului de Poliție Dornești.",
        "label": "Bucovina"
    },
    {
        "title": "Prefectul a participat la un eveniment al ANFP",
        "text": "La invitaţia Agenţiei Naţionale a Funcţionarilor Publici (ANFP), prefectul judeţului Suceava, Alexandru Moldovan, alături de secretarul general al instituţiei, Claudia Nechifor, au participat, marţi, la un eveniment important de promovare a analizelor şi propunerilor de acte normative.\n\nAflăm că evenimentul a făcut parte din proiectul pentru implementarea jalonului nr. 418, intitulat „Intrarea în vigoare a două acte legislative privind managementul resurselor umane”, inclus în Reforma 3 – Management performant al resurselor umane în sectorul public, Componenta 14 Buna guvernanţă din Planul Naţional de Redresare şi Rezilienţă (PNRR).\n\nProiectul are ca obiectiv principal îmbunătăţirea imaginii funcţionarilor publici şi creşterea prestigiului funcţiei publice. Printre activităţile cheie menţionate se numără: adoptarea modificărilor legislative privind managementul carierei funcţionarilor publici, cu accent pe meritocraţie şi recompensarea performanţei; implementarea unor reglementări noi pentru gestiunea personalului contractual din administraţia publică.\n\n„Participarea reprezentanţilor judeţului Suceava la acest eveniment subliniază angajamentul autorităţilor sucevene faţă de reformele menite să îmbunătăţească managementul resurselor umane în sectorul public şi să promoveze bunele practici în administraţie” ni s-a precizat într-un comunicat. (N.B.)",
        "label": "Bucovina"
    },
    {
        "title": "Invitaţie la lectură, meditaţie şi acţiune",
        "text": "Când luăm în mână o carte nouă şi vedem un astfel de titlu ca al volumului de faţă, „Dacă apocalipsa va veni”, avertizant, incitant, chiar şocant, curiozitatea firească ne îndeamnă să vedem cine este autorul şi câteva referinţe despre conţinutul şi mesajul cărţii.\n\nAutorul, profesorul de istorie Vasile Constantin Boghian, este un fost student eminent al nostru de la Universitatea „Ştefan cel Mare” din Suceava, care, între timp, a participat şi la două congrese internaţionale de istorie şi a absolvit şi un masterat la catedra de filosofie ca şef de promoţie cu lucrarea de disertaţie „Globalizarea, un nou totalitarism?”, singura notată atunci cu 10.\n\nÎn anul 2006, autorul publică volumul „Românii între Păcală şi Mioriţa”, care are un succes strălucit. De asemenea, în 2019, Vasile Constantin Boghian publică o nouă carte, „De la comunism la globalizare şi înapoi?”, care s-a dorit printre altele şi un semnal de alarmă despre excesele globalizării, care ar putea duce spre o nouă societate totalitară, poate un nou comunism.\n\nVolumul „Dacă apocalipsa va veni” este deja o analiză militantă a societăţii umane actuale, care a evoluat în doar câţiva ani, mai ales din 2020, spre o nouă ordine mondială introdusă aproape forţat şi nu doar în politică, cum poate s-a mai întâmplat până acum în istorie, ci şi social, cultural şi ideologic, dar pusă în practică îndeosebi cu ajutorul noilor tehnologii, prin care se pot urmări şi controla toţi indivizii, cum nici comunismul clasic nu a reuşit să o facă.\n\nVasile Constantin Boghian, în analizele sale, coroborează informaţiile numeroase pe care le are cu experienţa practică desfăşurată la faţa locului şi interpretările abile şi profunde, dependente doar de conştiinţa proprie. Aflăm astfel despre noile ideologii Woke si LGBTQ+ drept „politically correct” introduse de neomarxiştii globalişti de la Davos şi preluate de conducerea corporaţiilor transnaţionale pentru a domina şi mai autoritar Lumea. Anihilarea civilizaţiei euroatlantice este doar începutul, urmează crearea unui „om nou” (diferit de cel din comunismul clasic), modificat fizic şi intelectual, rasial, pentru a crea o rasă nouă hibridă, cu un IQ scăzut, ascultătoare, muncitoare, bună executantă, adică o masă amorfă de indivizi, ba chiar o societate amorfă uşor de manipulat şi micşorabilă ca număr, care apoi, treptat, să poată fi înlocuită în mare parte cu inteligenţa artificială.\n\nAutorul pare să aibă dreptate, pentru că despre asemenea lucruri ne spune şi Yuval Noah Harari că sunt programate să se întâmple, ba chiar într-un timp relativ scurt, şi acesta este ideologul principal al Forumului Economic Mondial de la Davos, mâna dreaptă a lui Klaus Schwab.\n\nVasile Constantin Boghian introduce un nou concept, Imperiul Corporatist Global, format din marile corporaţii transnaţionale, care finanţează şi promovează principalii politicieni, ba chiar şi conducători de state, având grijă să fie şantajabili si corupţi, ca să urmeze cât mai sigur interesele marilor corporaţii. Aproape că nu mai trăim într-o lume a statelor naţionale, ci a corporaţiilor unite prin interese în acest Imperiu Corporatist Global, care pare tot mai mult să fie noul Stăpân al Lumii.\n\nAutorul se foloseşte de multe informaţii foarte interesante şi puţin cunoscute în România, dar primite de la fratele său din New York, care deţine o televiziune pentru comunitatea românească de pe Coasta de Est a SUA, sau chiar ca urmare a drumurilor autorului în SUA, de la Est la Vest, până în Hawaii, în contact direct şi nemijlocit cu americanul de rând.\n\nVasile Constantin Boghian consideră, şi pe bună dreptate, că evoluţia situaţiei, îndeosebi din SUA, este importantă şi pentru noi, românii, întrucât Lumea încă mai pare condusă prin liderii de la Washington. Bine informat, autorul sesizează subtil că în cursa pentru Casa Albă nu este vorba doar de două persoane, ci de două lumi complet diferite, reprezentate de cei doi candidaţi şi partidele lor: o lume a globaliştilor neomarxişti sprijinită de marile corporaţii globale (cu foarte mulţi bani şi cu aproape toată media care le aparţine), reprezentată politic prin Partidul Democrat şi candidaţii săi, şi cealaltă, „Lumea Veche”, tradiţională, reprezentată de Partidul Republican şi candidaţii săi.\n\nNeomarxiştii globalişti se străduiesc să ne impună ideologiile lor Woke si LGBTQ+, o lume fără creştinism, eventual cu o nouă religie globală creată de ei, o populaţie ultracontrolată, deposedată de proprietăţi, uniformizată rasial, degradată moral şi fizic (transgenderii) şi care urmează să nu mai trăiască în familii, ci în grupuri.\n\nPentru neomarxiştii globalişti şi corporatişti, reprezentaţi politic de Partidul Democrat, ar urma să voteze corporatiştii din partea superioară a ierarhiei, întreţinuţii de stat pentru voturi, o parte a mediului universitar de pe cele două coaste ale SUA, atras de ideea egalităţii, fără a realiza însă că egalitatea în sclavie nu are nicio valoare, dar şi multele milioane de imigranţi ilegali lăsaţi să intre sau chiar aduşi în SUA, care ar urma să voteze, evident, în favoarea celor care le-au înlesnit venirea sau chiar aducerea în SUA.\n\nInformaţiile autorului par convingătoare, fiind obţinute în mare parte de la faţa locului.\n\nLumea „veche” tradiţională, reprezentată de republicani şi candidaţii lor, consideră că normal ar fi să ne păstrăm credinţa creştină, cultura, obiceiurile şi tradiţiile de până acum, legate de aspiraţiile umane fireşti de bine, de moralitate, de familie, de pace, ca dorinţă legitimă în societate. Vor vota pentru aceştia clasa de mijloc şi oamenii mai săraci, dar muncitori, harnici şi patrioţi, îndeosebi din partea centrală a SUA, cu excepţia celor două coaste, de Est şi de Vest.\n\nApocalipsa din titlu ar putea deveni realitate în opinia autorului în situaţia când globaliştii neomarxişti corporatişti şi-ar impune candidaţii lor la Casa Albă. De aceea, se afirmă cu îngrijorare în carte: societatea umană se află în mare pericol şi o atitudine pasivă, chiar fatalistă a membrilor societăţii, de acceptare imediată a tot ce ne cer noii stăpâni ai Lumii, care ne manipulează prin Media (lor) cu aşa-zisa teorie a conspiraţiei, nu face decât să le uşureze dominarea totală a societăţii, care să ducă până la urmă la distrugerea ei.\n\nVasile Constantin Boghian are într-un capitol separat şi unele propuneri pentru accederea spre normalitate a societăţii româneşti, foarte curajoase, dar bine formulate şi nu foarte greu de pus în practică de nişte reprezentanţi oneşti şi cu bună credinţă ai românilor.\n\nIndiferent că suntem mai mult sau mai puţin de acord cu opiniile autorului, citirea acestei cărţi ne poate tulbura sau ne poate trezi conştiinţa pentru un dialog intim cu noi înşine, captivant, complex şi antrenant, care ne îndeamnă să refacem tot demersul existenţial, conform propriilor concepţii şi valori, şi să devenim activi şi militanţi în societatea care încă ne mai aparţine, să o apărăm, să nu decidă alţii, oricât de bogaţi şi puternici ar fi, prezentul şi viitorul nostru, al copiilor şi nepoţilor noştri.",
        "label": "Bucovina"
    },
    {
        "title": "La Suceava, de Ziua Bibliei, peste 8000 de elevi au citit întreaga Sfântă Scriptură într-o oră",
        "text": "Şi în acest an, pentru a marca Ziua Bibliei, sărbătorită la 13 noiembrie, în ziua de pomenire a celui mai mare exeget al ei, Sfântul Ioan Gură de Aur, Inspectoratul Şcolar Judeţean Suceava, prin Departamentul Curriculum, disciplina Religie, şi Arhiepiscopia Sucevei şi Rădăuţilor, prin Sectorul Media şi Comunicare, Sectorul Cultural, Sectorul Educaţional-Teologic (Învăţământ), au organizat cea de-a treia ediţie a proiectului Ora de Biblie, o lecţie unică şi impresionantă de citire a Sfintei Scripturi de către peste 8000 de copii şi tineri din judeţul Suceava. Lor li s-au alăturat peste 200 de elevi din judeţele Braşov, Galaţi, Maramureş, Satu Mare, Timiş şi Vaslui, din patru parohii din Protopopiatul Cantemirului şi Tigheciului, Republica Moldova, şi din două şcoli parohiale din zonele Cascais şi Sintra, Portugalia, care au lecturat în integralitate Cartea Psalmilor.\n\nEste vorba despre un proiect singular în ţară şi, după datele consemnate public, în lume, de citire a întregii Sfinte Scripturi, într-o singură oră, propus şi susţinut de către Înaltpreasfinţitul Părinte Calinic, Arhiepiscop al Sucevei şi Rădăuţilor, la care au participat, în acest an, 8273 de elevi, organizaţi în 344 de grupe de lectură, în 186 de şcoli şi biserici din judeţul organizator, şi de 214 elevi din alte 6 judeţe ale ţării, din Republica Moldova şi din Portugalia.\n\nPrincipiul organizării proiectului e acela al împărţirii textului scripturistic, în integralitatea lui, în capitole de lecturat de către fiecare grupă de elevi participantă la Ora de Biblie, cu respectarea particularităţilor de vârstă şi a principiului accesibilităţii conţinuturilor.\n\nLecţia a însemnat în fapt citirea întregii Sfinte Scripturi, într-o singură oră, de la 13.00 la 14.00, activitatea centrală a proiectului. Fiecare grupă înscrisă în program a lecturat câte 4 sau 5 capitole dintre cele 1189 ale cărţilor biblice, 929 din Vechiul Testament şi 260 ale Noului Testament, repartizate pe criteriul accesibilităţii conţinutului cognitiv şi psihoafectiv la vârsta micilor şi tinerilor mărturisitori de Hristos participanţi la ora comună de lecturare, pe fragmente, a textului scripturistic.\n\nPentru a respecta principiul original al proiectului, acela ca în judeţul Suceava, iniţiator al Orei de Biblie, să se citească textul scripturistic în integralitate, organizatorii au stabilit ca cele 344 grupe de lectură din Arhiepiscopia Sucevei şi Rădăuţilor să parcurgă toate cărţile Vechiului şi Noului Testament, iar cele 20 de grupe din alte judeţe, care s-au alăturat proiectului, să lectureze Cartea Psalmilor.\n\nDesignul învăţării, recomandat de către organizatori în Ora de Biblie, este unul conceput pe succesiunea didactică evocare, realizarea sensului, reflecţie, un proces metodic activ, coordonat, complex, care presupune gândirea în mod autentic la mesajul inegalabil al cărţilor vetero- şi nou-testamentare. Profesorii şi preoţii coordonatori ai fiecărei grupe au avut grijă să contextualizeze conţinutul învăţării din capitolele care s-au citit, oferindu-le elevilor informaţii relevante: numele cărţii din care fac parte; dacă e o carte vetero- sau nou-testamentară; autorul ei; câteva idei despre conţinutul cărţii şi alte informaţii care să faciliteze înţelegerea mesajului. Pentru elevii din clasele pregătitoare şi I, lectura a fost realizată de educator/profesor/preot/unul dintre părinţi, cu atenţie mare la explicaţiile de care au avut nevoie copiii, pentru înţelegerea unui text de o asemenea complexitate. Lectura textului a fost urmată de o scurtă secvenţă de explicare şi aprofundare a mesajului, într-un limbaj accesibil copiilor şi tinerilor, cu evidenţierea câtorva „gânduri de luat acasă”, în fiecare grupă.\n\nValenţele educaţionale, eclesiale, duhovniceşti şi socio-emoţionale ale Orei de Biblie, care se dovedesc a fi multiple, au fost reiterate de coordonatoarea proiectului, prof. Daniela Ceredeev, inspector şcolar pentru disciplina Religie: „Urmărim, în plan educaţional, exersarea unor principii de gândire critică şi de gândire reflexivă prin lectura unor texte atât de frumoase şi de complexe cum sunt cele biblice. Nu pierdem din vedere principiul eclesiocentric, al devenirii micilor şi tinerilor mărturisitori de Hristos, şi se dovedeşte că participanţii, deopotrivă elevi şi profesori, tocmai au experimentat, o dată în plus, puterea comuniunii şi a comunităţii în mărturisirea şi trăirea dreptei credinţe. Apoi, valoarea duhovnicească a demersului nostru vine din chiar realitatea că Sfânta Scriptură este cartea cea mai reprezentativă a omenirii. Cu cât îi vom apropia mai mult pe copiii şi tinerii de azi de învăţăturile şi răspunsurile scripturistice, cu atât ne putem asigura că anii ce vin vor fi pentru ei şi pentru noi toţi dintre cei în care vom putea spune tot mai convins: Hristos în mijlocul nostru! Iar ei să dovedească prin însăşi viaţa lor că este şi va fi. Cât despre puterea de a reconfigura puţin universul socio-emoţional al şcolii, în general, şi al orei de religie, în special, cred, şi timpul va dovedi că e aşa, că astfel de activităţi educaţionale echivalează cu o formă de rugăciune pentru înţelegere şi acceptare între copii, pentru îngăduinţă şi respect, pentru întărirea convingerii că în mâinile şi în caracterul fiecăruia dintre ei stă pacea lumii de mâine.”",
        "label": "Bucovina"
    },
    {
        "title": "Suceava, Ipotești, Moara și Șcheia, fără apă potabilă în urma unei avarii la Berchișești FOTO",
        "text": "Localitățile Suceava, Ipotești, Moara și Șcheia sunt fără apă potabilă în urma unei avarii la Berchișești.\n\nSe lucrează la acest moment pentru remedierea avariei care a apărut pe conducta magistrală, la ieșire din stația Berchișești.\n\nConducerea ACET Suceava estimează că furnizarea apei potabile va fi reluată în localitățile afectate miercuri, începând cu ora 19.00.\n\nÎn noaptea de 19 spre 20 septembrie a.c., a apărut o avarie majoră pe conducta magistrală de 800 mm la ieșirea din stația Berchișești prin care se alimentează rezervoarele de apă din satul Sfântu Ilie.",
        "label": "Bucovina"
    },
    {
        "title": "Natura ne aseamănă, educaţia face diferenţa",
        "text": "Bună ziua, fată dragă. Bună ziua, femeie. Cu riscul de a te plictisi, astăzi vreau să-ţi vorbesc despre educaţie. Despre cei 7 ani de acasă, despre cei 20, 30, 40 de ani ai tăi. Ai un machiaj perfect, dar tu nu eşti perfectă. Da, îţi dau voie să faci ochii mari. Nu eşti perfectă, şi nu din cauza kilogramelor în plus, şi nu pentru faptul că hainele tale nu sunt de firmă, ci din cauza felului tău de a fi, ori a felului tău de a nu fi. Cum eşti şi cum nu eşti? Te-ai întrebat vreodată?\n\nTe rog să te priveşti în oglindă. Ce vezi acolo? O vezi pe cea lipsită de empatie? O vezi pe cea invidioasă şi rea? O vezi pe cea intrigantă, profitoare şi mincinoasă? Pe cea care jigneşte? Știi de ce? Pentru că nu te-ai întrebat niciodată dacă eşti o persoană educată. Nu, nu da vina pe mama ta, era preocupată să vă pună zilnic prânzul pe masă. Tu cea de acum, de la 20, 30, 40 de ani te poţi autoeduca. Ce cărţi citeşti? La ce filme te uiţi? Cu ce oameni te întâlneşti? Ai un păr superb, parfumul tău este fin, dar eşti prea grăbită ca să ajuţi o bunicuţă cu sacoşele. Ori pe un copil să traverseze strada. Trandafirul e frumos, dar are ţepi. Bunica ne spunea să alegem între a fi o lady sau o ţaţă.\n\nTu ce alegi? Aroganţa, mândria, răutatea, ori bunătatea, respectul, prietenia? Ce înseamnă pentru tine bunătatea, respectul, prietenia? Ce iubeşti mai mult? Banul sau oamenii din jur? Puterea sau felul în care îţi foloseşti puterea? Meseria sau menirea? Să primeşti cadouri sau să oferi cadouri? Gândeşte-te la asta. Oricine poate fi o persoană educată, numai să vrea.\n\nBună ziua, tinere. Bună ziua, domnule. Observ că ai un telefon scump. Dar nu ai oferit locul unei femei însărcinate în microbuz. Ai o maşină luxoasă, dar ai trecut în viteză şi ai stropit pietonii cu noroi. Ştii de ce? Pentru că nu îţi pasă. Ar trebui să îţi pese, pentru că înainte ai fost pieton, nu uita. Peste câţiva ani fiica ta va fi însărcinată. Te consideri tu o persoană educată? Eşti tu bărbat adevărat? Îţi dau voie să te încrunţi.\n\nTe rog să te priveşti în oglindă. Ce vezi acolo? Îl vezi pe cel care scuipă pe jos? Îl vezi pe cel care înjură? Îl vezi pe cel care chinuie animalele? Banca pe care ai stat e plină de coji de seminţe. Ai traversat strada călcând peste rondul cu flori. Nu, nu da vina pe tatăl tău, era preocupat să-şi poarte fiul în şcoală, să ajungă domn. Îţi aminteşti de servieta aceea cu praz? Contează mult servieta, dar şi mai mult contează ce se află în ea. Imaginează-ţi că tu eşti servieta. Ce pui înlăuntrul tău? Dacă pui curajul, corectitudinea, colegialitatea, hărnicia, eşti cu adevărat un cavaler. Dacă te îmbraci cu binele, adevărul, dreptatea, eşti un om elegant. Dacă îţi foloseşti mintea, nu muşchii, dacă îţi foloseşti inima, nu răzbunarea, eşti un om educat. Mintea împreună cu inima pot schimba lumea. Imaginează-ţi că pe pământ ar fi doar oameni educaţi. Cum ar fi lumea aceea?\n\nEste foarte important să ne informăm, dar să ne educăm este esenţial. Gândeşte-te la asta. Şi, te rog, nu uita: Natura ne aseamănă, educaţia face diferenţa.",
        "label": "Bucovina"
    },
    {
        "title": "La Colegiul Tehnic „Mihai Băcescu” Fălticeni continuă activităţile de formare în cadrul Acreditării Erasmus+ VET",
        "text": "Colegiul Tehnic „Mihai Băcescu” continuă activităţile din cadrul Acreditării Erasmus+ VET, conferită de Agenţia Naţională pentru Programe Comunitare în Domeniul Educaţiei şi Formării Profesionale pentru domeniul „Formare profesională-VET”.\n\nAcreditarea, finanţată de Comisia Europeană prin programul Erasmus+ şi coordonată de profesoara Claudia Suseanu, are ca obiective creşterea nivelului pregătirii profesionale pentru 150 elevi VET (filiera tehnologică, profil tehnic şi servicii) şi matematică-informatică, prin mobilităţi de formare profesională Erasmus+, în vederea alinierii la SPP-uri şi cerinţele pieţei muncii; dezvoltarea competenţelor profesionale a 16 cadre didactice de specialitate-tehnologii şi TIC, prin mobilităţi Erasmus+, în vederea creşterii relevanţei şi atractivităţii demersului didactic; îmbunătăţirea calităţii CDLurilor (tehnic şi servicii) pentru creşterea relevanţei acestora şi adaptarea la piaţa muncii locale şi europene.\n\nObiectivele propuse vor fi atinse progresiv, în timp, pentru perioada 2022- 2027 în funcţie de planificarea anuală a fiecarei mobilităţi.\n\nÎn al doilea an de proiect (anul şcolar 2023-2024) s-au desfăşurat o mobilitate de jobshadowing a două cadre didactice şi două mobilităţi ale elevilor colegiului.\n\nAstfel, prof. Claudia Suseanu şi prof. Ionela Scripcă au participat la activităţi de jobshadowing la Competiţia Europeană EuroSkills, care s-a desfăşurat la Gdansk, în Polonia. De menţionat este şi că o elevă a colegiului fălticenean (Huza Marina) a reprezentat România la această prestigioasă competiţie, la secţiunea Fashion design and Technology. Cele două cadre didactice au observat modul de desfăşurare a competiţiei, în special la secţiunea Fashion design and technology, probe de concurs, competenţe cerute şi procesul de notare Euro-Skills, conţinutul standardelor profesionale, în domeniul textil, utilizate în concurs, utilizarea tehnologiilor informaţionale în demersul didactic şi competiţional, project test-uri şi descrieri tehnice, în domeniul textil, în pregătirea şi evaluarea elevilor, modalităţi de cooperare şcoală-agenţi economici.\n\nAnul 2 al acreditării VET a continuat cu alte două mobilităţi de formare profesională a 27 elevi, de clasa a XI-a, în Granada, Spania: în fluxul 1 au participat 13 elevi (9 elevi de la specializarea matematică-informatică şi 4 elevi de la specializarea Tehnician operator tehnică de calcul), iar în fluxul 2 –14 elevi (9 elevi de la specializarea Tehnician în turism şi 5 elevi de la specializarea Tehnician în gastronomie). Participanţii au realizat activităţi practice în companii de profil, din localitatea gazdă, în concordanţă cu specializarea pentru care se pregătesc în cadrul unităţii de învăţământ (Sisteme de operare şi aplicaţii pentru terminale inteligente-domeniul tehnică de calcul, dezvoltare pagini WEB – matematică-informatică, Derularea activităţii în Agenţia de turism-tehnician în turism, respectiv Organizarea producţiei în gastronomie-tehnician în gastronomie). Prof. Raluca Horvat, prof. Geanina Moroşan şi prof. Claudia Suseanu au însoţit elevii în mobilitate, asigurând totodată şi tutoralul, mentoratul şi monitorizarea acestora pe tot parcursul stagiului.\n\nFormare de competenţe în medii reale de lucru în Spania\n\nDe la coordonatoarea acreditării, prof. Claudia Suseanu, am aflat: „prin interacţiunea cu mediile reale de lucru din Spania, elevii participanţi în proiect şi-au format atât competenţe profesionale specifice domeniului pentru care se pregătesc dar şi competenţe lingvistice de specialitate şi de comunicare în limba engleza într-un context real de muncă, competenţe sociale, de autonomie, de încredere în forţele proprii şi de interes pentru propria formare. Impactul activităţii de formare prin proiectul Erasmus+ asupra participanţilor a fost flexibilizarea parcursului lor profesional viitor, adaptarea elevilor la dinamica domeniului lor de activitate, o mai bună conştientizare a interculturalităţii din UE, a valorilor corespunzătoare conceptelor de incluziune, responsabilizare în ceea ce priveşte protejarea mediului înconjurător şi sustenabilitate, a educaţiei digitale, dar şi îmbunătăţirea competenţelor transversale, necesare ocupării oricărui unui loc de muncă din domeniu, în conformitate cu cerinţele pieţei muncii actuale, care este dinamică, flexibilă şi bazată pe cunoştinţe transferabile. Totodată, elevii au realizat o incursiune în cultura, istoria, civilizaţia spaniolă, prin activităţile culturale desfăşurate”.\n\n29 elevi vor participa la un stagiu de formare profesională agenţi economici spanioli\n\nActivităţile proiectului continuă şi în acest an şcolar. Astfel, 29 elevi ai colegiului vor participa la un stagiu de formare profesională de două săptămâni, la agenţi economici din Granada, Spania şi patru cadre didactice vor avea oportunitatea de a participa la activităţi de jobshadowing, prin intermediul cărora îşi vor dezvolta noi abilităţi de specialitate, didactice şi de colaborare cu agenţi economici, pentru crearea de CDL-uri, în vederea creşterii atractivităţii şi relevanţei demersului didactic.\n\n„Implementarea Acreditării VET este un instrument care va contribui la dezvoltarea instituţională, spre beneficiul elevilor şi, prin activităţile ce se vor desfăşura în perioada 2022-2027, va deschide oportunităţi în creşterea imaginii şcolii în comunitatea educaţională, creşterea calităţii în educaţie şi formarea profesională iniţială şi continuă la nivelul standardelor de calitate europeană, promovarea şi dezvoltarea parteneriatului educaţional intern şi extern, deschiderea spre valori educaţionale şi culturale europene” a precizat directorul şcolii, prof. Olguţa Popa Ion.",
        "label": "Bucovina"
    },
    {
        "title": "Jumătate din costul biomasei de la centrala termică a Sucevei va fi suportat de Guvern",
        "text": "Jumătate din costul biomasei de la centrala termică a Sucevei va fi suportat de Guvern. Anunțul a fost făcut vineri de primarul Sucevei, Ion Lungu.\n\nGuvernul României a aprobat ieri un program de sprijin pentru unitățile teritorial administrative unde funcționează sisteme de alimentare centralizată cu energie termică pe bază de cărbune, păcură sau biomasă.\n\nIon Lungu a precizat că Ministerul Dezvoltării va deconta 50 % din suma facturată (inclusiv TVA) pentru achiziția de biomasă în cazul Sucevei, realizată în perioada octombrie 2022-martie 2023 de către producătorul de energie termică.\n\nÎn Suceava este cel mai mic preț de producție a gigacaloriei din țară, cel mai mic preț a gigacaloriei la gardul centralei iar cetățenii plătesc cel mai mic preț la încălzire din țară în sistem centralizat, respectiv 240 lei pe gigacalorie.\n\n„Am avut o întâlnire la sediul primăriei cu acționarii austrieci și conducătorii celor două societăți SC Bioenergy SRL și SC Thermonet SRL Suceava.\n\nAm discutat despre funcționarea în această iarnă, ținta este să funcționăm exclusiv pe biomasă, fără a consuma nici un metru cub de gaz metan.\n\nTotodată am stabilit ca în luna martie să depunem primul proiect pe fonduri europene în valoare de 40.000.000 euro pentru reabilitarea rețelelor și punctelor termice, pe Programul-cheie 5 „Cogenerare de înaltă eficiență și modernizarea rețelelor de termoficare”, gestionat de Ministerul Energiei.\n\nAvem toate șansele să avem un sistem performant de încălzire în orașul nostru.”, a spus primarul Ion Lungu.",
        "label": "Bucovina"
    },
    {
        "title": "Primăria Suceava îndepărtează afişajele publicitare amplasate nelegal pe domeniul municipalităţii",
        "text": "Primăria Suceava a declanşat de marţi seara o acţiune de îndepărtare a materialelor publicitare amplasate de domeniul public sau privat al municipalităţii.\n\nDirectorul Poliţiei Locale Suceava, Ovidiu Doroftei, ne-a declarat că s-a început îndepărtarea materialelor publicitare, acţiunea fiind organizată în special în timpul nopţii, pentru a nu fi afectat traficul rutier, în condiţiile în care majoritatea panourilor publicitare sunt adiacente căilor de rulare.\n\nEl a explicat că urmează să fie pus în dezbatere publică un regulament de publicitate care, ulterior, va fi supus dezbaterii şi aprobării Consiliului Local Suceava.\n\nPentru a se crea un moment de pornire corect în implementarea noului regulament de publicitate, toate materialele publicitare amplasate nelegal pe domeniul public sau privat al municipiului Suceava vor fi îndepărtate, a precizat Ovidiu Doroftei.\n\nDirectorul Poliţiei Locale Suceava a menţionat că sunt foarte multe astfel de afişaje publicitare care vor fi îndepărtate, inclusiv de pe stâlpi, poduri, podeţe, garduri aparţinând domeniului public şi privat al municipiului. (N.B.)",
        "label": "Bucovina"
    },
    {
        "title": "Evanghelia zilei",
        "text": "În vremea aceea, când Se ruga Iisus îndeosebi, erau cu El ucenicii, şi i-a întrebat, zicând: Cine zic mulţimile că sunt Eu? Iar ei, răspunzând, au zis: Ioan Botezătorul, iar alţii Ilie, iar alţii că a înviat un proroc din cei vechi. Şi El le-a zis: Dar voi cine ziceţi că sunt Eu? Iar Petru, răspunzând, a zis: Hristosul lui Dumnezeu. Iar El, certându-i, le-a poruncit să nu spună nimănui aceasta, zicând că Fiul Omului trebuie să pătimească multe şi să fie defăimat de către bătrâni şi de către arhierei şi de către cărturari şi să fie omorât, iar a treia zi să învieze.",
        "label": "Bucovina"
    },
    {
        "title": "Gheorghe Șoldan spune că sunt deficiențe, după modernizare, pe DJ 209L, Solonețu Nou – Pleșa, și a notificat constructorul FOTO",
        "text": "Președintele Consiliului Județean Suceava, Gheorghe Șoldan, declară că sunt numeroase deficiențe, după modernizare, pe DJ 209L, Solonețu Nou – Pleșa.\n\n“Nu voi tolera lucrări făcute pe principiul <Lasă că merge și așa>. Nu mai merge!”, a transmis Gheorghe Șoldan.\n\nPreședintele Consiliului Județean Suceava, Gheorghe Șoldan, a dispus notificarea constructorilor care au lucrat la Drumul Județean DJ 209L, Solonețul Nou – Pleșa, pentru a remedia toate neregulile constatate pe această porțiune de drum.\n\nDrumul, care face legătura dintre Mănăstirea Humorului, monument UNESCO, cu salina și Basilica Minor de la Cacica, a fost modernizat printr-o investiție de 20.365.467 de lei (TVA inclus), finanțată din bugetul Consiliului Județean.\n\nPe data de 05.11.2024, președintele CJ Suceava, Gheorghe Șoldan, alături de administratorul public al județului, Cezar Ioja, și directorul Direcției Județene de Drumuri Județene, Alin Cioban, s-a deplasat în teren și a verificat stadiul drumului județean ale cărui lucrări de modernizare au fost recepționate pe 24.05.2023.\n\n“Am dispus o inspecție pe acel drum aflat în garanție, alături de colegii de la Drumuri și Poduri, dar și reprezentanți ai constructorilor. Știam că sunt probleme, dar am primit și foarte multe sesizări de la suceveni pe pagina mea de Facebook.\n\nAm fost personal pe teren, am luat la pas o mare parte din acest drum și am constatat numeroase deficiențe. Deficiențe pe care reprezentanții constructorilor și le-au însușit._\n\nȘtiu că anul trecut, în mai, s-a mai făcut o notificare de remediere a defectelor la drumul în garanție.\n\nNu cunosc ce s-a realizat atunci, însă cert e că acum două zile am găsit și mai multe probleme”, a declarat președintele Consiliului Județean Suceava.\n\n– la nivelul stratului de uzură pe cca 1407,20 mp s-au constatat următoarele deficiențe: faianțări, fisuri longitudinale în ax, peladă, exfolieri, tasări locale în zona căminelor de canalizare;\n\n– material pietros pe carosabil rezultat din tratamentul bituminos pe cca 2 km;\n\n“Vreau să îi asigur pe suceveni că nu voi tolera lucrări făcute pe principiul <lasă că merge așa>. Acest lucru poate că era acceptabil pentru fosta administrație a județului, însă în mandatul meu, orice proiect de modernizare va fi realizat cu maximă responsabilitate._\n\nÎn perioada următoare, voi verifica personal toate drumurile din județ aflate în garanție, iar acolo unde voi găsi nereguli, voi interveni prompt pentru a corecta lucrurile”, a transmis Gheorghe Șoldan.",
        "label": "Bucovina"
    },
    {
        "title": "Atac la imaginea Spitalului Județean Suceava, pe tema hranei pacienților FOTO",
        "text": "Atac la imaginea Spitalului Județean Suceava, ținta vizată fiind Gheorghe Flutur. O doamnă care se pricepe la orice, de la politică la COVID și poșete, a postat niște imagini pe Internet cu ceea ce ea susține că ar fi mâncarea sărăcăcioasă de care ar avea parte pacienții Spitalului Județean Suceava.\n\nCu alte cuvinte, plânge de mila bolnavilor care ar primi niște lături drept mâncare, deși nimeni nu poate spune cu exactitate dacă imaginile respective sunt într-adevăr făcute la Spitalul Județean Suceava.\n\nCum este an preelectoral, cred că o să mai asistăm la astfel de atacuri, spitalul fiind victimă colaterală, ținta principală fiind de fapt politicianul Gheorghe Flutur (PNL) – președinte al CJ Suceava, instituția care coordonează activitatea spitalului.\n\nDesigur, e foarte ușor să arunci niște fotografii în spațiul public, să spui că bolnavii nu au ce mânca prin spital, iar lumea să ajungă la concluzia că Flutur, deși se laudă cu investiții în spital, nu alocă bani pentru mâncarea bolnavilor.\n\nȘi ar fi grav și de condamnat dacă informația ar fi reală! Numai că nu este așa.\n\n“Oamenii trebuie să înțeleagă că mâncarea din spital respectiv cantitatea, necesarul de nutrienți, sunt stabilite de către un medic dietetician după anumite norme, trebuie respectate anumite principii alimentare de dietetica și nutriție, în funcție de patologiile pacienților internați. Aceeași mâncare este servită și personalului medical. Nu avem meniuri preferențiale”, a transmis vineri purtătorul de cuvânt al Spitalului Județean Suceava – dr. Dan Teodorovici.\n\nPublicăm mai jos fotografii trimise de reprezentanții spitalului cu meniurile de vineri dimineață, cu precizarea că s-au trimis către presă și alte seturi cu fotografii …minunate, dar erau meniurile de Sărbători – adică meniuri speciale, suplimentate.\n\nPacienți și cadre medicale au declarat, pentru Informatiata.ro, că mâncarea este de cantină iar bolnavii primesc carne și chiar fructe precum banane sau portocale.\n\nÎn ciuda faptului că uneori ciorbele lasă de dorit ca și gust iar seara se dă bolnavilor mai ales cuș-cuș sau paste cu brânză, per ansamblu, mâncarea este una bună și nu un dezastru – așa cum au prezentat unii.\n\nCu alte cuvinte, nu e mâncare de restaurant, dar nici nu li se oferă pacienților lături!\n\nTotuși, trebuie de remarcat faptul că reprezentanții spitalului au oferit în primă fază presei, vineri dimineață, fotografii cu meniuri de Crăciun sau Paște (meniuri suplimentate și îmbunătăție), pentru ca ulterior să revină și să facă precizări!",
        "label": "Bucovina"
    },
    {
        "title": "Ion Lungu, la bilanț de 2022: ”A fost un an bun la Primăria Suceava, un an al dezvoltării, al investițiilor”",
        "text": "Primarul Sucevei, Ion Lungu, și-a făcut miercuri bilanțul, la sfârșit de an. Acesta a trecut în revistă 50 de realizări și a declarat că ”A fost un an bun la Primăria Suceava, un an al dezvoltării, al investițiilor”.\n\n1. SUCEAVA A FOST SELECTATĂ ÎN PRIMELE 100 DE ORAȘE EUROPENE INTELIGENTE ȘI NEUTRU CLIMATIC PÂNĂ ÎN ANUL 2030;\n\n2.A FOST SEMNAT CONTRACTUL PENTRU 50 AUTOBUZE ELECTRICE NOI PENTRU ZONA URBANĂ FUNCȚIONALĂ LA SUCEAVA;\n\n3. AVEM ÎN LUCRU DOCUMENTAȚIA PENTRU PARC FOTOVOLTAIC PE O SUPRAFAȚĂ DE 30,5 HA;\n\n5. SE LUCREAZĂ LA BAZA DE SPORT TIP 1, TEREN DE FOTBAL LA DIMENSIUNI UEFA;\n\n12. AU SOSIT ÎN ACEST AN 11 AUTOBUZE ELECTRICE NOI DE LA FIRMA SOLARIS;\n\n15. AU FOST FINALIZATE LUCRĂRILE DE MODERNIZARE LA ȘTRANDUL IȚCANI;\n\n16. AU FOST FINALIZATE LUCRĂRILE LA PRIMUL CORP ÎNCĂLZIT ÎN CENTRUL COMERCIAL BAZAR;\n\n19. SE LUCREAZĂ LA TEMA DE PROIECTARE AMENAJARE PĂDUREA PARC ZAMCA, FIIND APROBATĂ COMISIA DE SPECIALIȘTI;\n\n20. SE LUCREAZĂ LA PROIECTUL DE REABILITARE A CURȚII DOMNEȘTI;\n\n21. SE LUCREAZĂ LA PROIECTUL PENTRU CREȘA MARE ÎN MUNICIPIUL SUCEAVA – DEALUL MĂNĂSTIRII;\n\n23. AU DEMARAT LUCRĂRILE PROIECTULUI CORP CLĂDIRE CU SĂLI DE CLASĂ PENTRU COLEGIUL NAȚIONAL ”PETRU RAREȘ” PE FONDURI EUROPENE;\n\n24. ESTE ÎN CURS DE FINALIZARE CONTRACTUL ”SISTEM DE MANAGEMENT ȘI MODELARE URBANĂ DESTINAT MODERNIZĂRII ȘI FLUIDIZĂRII TRAFICULUI ÎN MUNICIPIUL SUCEAVA”;\n\n25. A FOST FINALIZATĂ REȚEAUA DE CANALIZARE PENTRU APĂ MENAJERĂ CU STAȚII DE POMPARE PE STRĂZILE DOBRILĂ EUGEN, MOLIDULUI ȘI FĂGETULUI;\n\n26. S-A APROBAT CONSTRUIREA UNEI CREȘE NOI ÎN ZONA TĂTĂRAȘI;\n\n27. S-AU SEMNAT CONTRACTE DE FINANȚARE PENTRU CLĂDIRI PUBLICE: CLĂDIREA DOMENIULUI PUBLIC, CANTINA ASISTENȚEI SOCIALĂ, CANTINA C.N. ”PETRU RAREȘ”;\n\n29. S-A SEMNAT CONTRACTUL PENTRU REABILITARE CLĂDIRI REZIDENȚIALE ÎN ZONA CENTRALĂ ȘI ASOCIAȚIA NR. 3;\n\n31. S-A APROBAT CONTRACTUL DE REABILITARE A ILUMINATULUI PUBLIC PE 20 DE STRĂZI PRIN AGENȚIA FONDULUI DE MEDIU;\n\n32. S-AU MONTAT 7 STAȚII DE ÎNCĂRCARE ELECTRICĂ ÎN ORAȘ CU FONDURI DE LA ADMINISTRAȚIA FONDULUI DE MEDIU;\n\n36. SE LUCREAZĂ LA DOCUMENTAȚIA PENTRU PARCARE SUPRATERANĂ STRADA ȘTEFAN TOMȘA;\n\n37. SE LUCREAZĂ LA DOCUMENTAȚIA PENTRU GRĂDINIȚA NOUĂ CU PROGRAM PRELUNGIT ÎN CARTIER OBCINI;\n\n40. AM SPRIJINIT TOATE SPORTURILE DIN SUCEAVA, ÎN MOD SPECIAL HANDBAL MASCULIN ȘI FOTBAL;\n\n41. A FOST REABILITAT BAZINUL DE ÎNOT DE LA ȘCOALA GIMNAZIALĂ NR. 3;\n\n42. A FOST MODERNIZATĂ SALA DE SPORT DE LA LICEUL SPORTIV;\n\n44. AM SĂRBĂTORIT PESTE 100 DE CUPLURI DE AUR, CARE AU ÎMPLINIT 50 DE ANI DE CĂSĂTORIE;\n\n45. AM SPRIJINIT FINANCIAR UNITĂȚILE DE CULT DIN ORAȘUL NOSTRU, ÎN MOD SPECIAL LUCRĂRILE LA SEDIUL ARHIEPISCOPIEI SUCEVEI ȘI RĂDĂUȚILOR ȘI A CATEDRALEI NAȘTEREA DOMNULUI DIN MUNICIPIU.\n\n46. AM TRIMIS AJUTOARE ALIMENTARE ȘI MATERIALE LA CERNĂUȚI, ORAȘ CU CARE SUNTEM ÎNFRĂȚIT;\n\n49. AM PRIMIT PREMIUL DE EXCELENȚĂ ”INVESTIȚII ÎN REGENERARE URBANĂ SPAȚII PUBLICE” LA GALA AMR;\n\n50. AM ORGANIZAT ZILELE ORAȘULUI SUCEAVA, LA CARE AU CÂNTAT: INNA, ANDRA SI THE MOTANS;",
        "label": "Bucovina"
    },
    {
        "title": "Când nu ai cu ce să execuți un șef de instituție, scoți o fotografie în care omul....face plajă. Editorial despre lehamite",
        "text": "Un șef de instituție din Suceava a devenit ținta unor atacuri jegoase aș spune după ce s-a zvonit prin târg că ar urma să fie numit șef într-o structură centrală, la București.\n\nNimic nou sub soare, dacă ridici un pic capul se găsesc alții care să pună mâna pe sabie în dorința de a te decapita, mai ales competitorii!\n\nNumai că de această dată, pentru că nu au găsit cu ce, unii s-au gândit să îl execute pe șeful de instituție cu o fotografie și cu un mesaj trimis din greșeală de pe telefonul mobil către un individ care se dă drept mare activist de mediu.\n\nCum nu l-au prins pe om cu nu știu ce furăciuni, cu dosare pe la DNA, cu amante, cu beții crunte sau cu fapte de corupție, unii s-au gândit să îi strice totuși imaginea și să îl transforme într-un personaj controversat și au aruncat în spațiul public o fotografie în care persoana respectivă face plajă și trimite mesajul – TE IUBESC.\n\nMesajul și fotografia ar fi trebuit să ajungă la soție dar, din greșeală au ajuns la un neprieten, care taman acum s-a gândit să arate lumii, prin intermediul presei, ce a primit el.\n\nSincer, ca simplu cetățean, mă ia lehamitea, mai pe românește greața la o asemenea încercare de execuție cu …NIMIC. Să ne înțelegem, omul nu e gol complet în fotografie și nici nu face ceva indecent, ci stă pur si simplu la soare, cu bustul gol într-un spațiu privat, nu pe stradă!\n\nAcum, ori activistul de mediu e pudic tare ori are alte interese, dar să facă un subiect de presă din așa un rahat….mai rar! Ca om de presă de peste 20 de ani nu pot însă să nu mă întreb în ce hal au ajuns unii de prin presă încât au ocupat spațiu editorial cu un așa subiect!\n\nCa cetățean simplu al acestei țări mă întreb însă de ce m-ar interesa pe mine cum face plajă în timpul liber un șef de instituție publică și ce mesaje îi trimite soției sale sau oricui altcuiva dacă nu e vorba de jaf pe bani publici sau de alte acte de corupție?!\n\nSerios, băieți, chiar vreți să executați persoana respectivă cu astfel de rahățele și să provocați vomă cititorilor?!\n\nAcum, vorbind serios, oameni buni, trebuie să fim foarte atenți cui trimitem mesaje de pe telefonul mobil, pe WhatsApp, sau pe facebook, pentru că acestea, oricât de nevinovate ar fi, pot fi folosite împotriva noastră dacă într-o clipă de neatenție greșim destinatarul!",
        "label": "Bucovina"
    },
    {
        "title": "A căzut de pe trotineta electrică pe o trecere de pietoni",
        "text": "Un bărbat în vârstă de 33 de ani, din satul Hilişeu Horia, a fost implicat, marţi, în jurul orei 13:36, într-un accident pe strada Universităţii din Suceava.\n\nEl se deplasa cu o trotinetă electrică pe trotuar, în direcţia Areni către Nordic, când a ajuns la intersecţia semaforizată cu aleea de acces către parcarea magazinului Kaufland.\n\nConducătorul trotinetei s-a angajat în traversarea străzii pe marcajul pietonal, continuând să se deplaseze pe trotinetă. În timpul traversării, a oprit brusc, s-a dezechilibrat şi a căzut pe asfalt, suferind leziuni.\n\nUn echipaj de ambulanţă a intervenit, transportându-l pe bărbat la Spitalul Judeţean, pentru îngrijiri medicale.\n\nLa faţa locului, acesta a fost testat cu aparatul etilotest, rezultatul fiind 0,85 mg/l alcool pur în aerul expirat.\n\nÎn urma incidentului, poliţiştii au deschis un dosar penal pentru infracţiunea „vătămare corporală din culpă”. (N.B.)",
        "label": "Bucovina"
    },
    {
        "title": "Un şofer de ridesharing din Suceava a fost înşelat cu 2.400 de lei",
        "text": "> Poliţiştii încearcă să identifice autorul şi să recupereze prejudiciul\n\nPoliţia Municipiului Suceava a fost sesizată vineri dimineaţă de un şofer de ridesharing care a reclamat că a fost victima unei înşelăciuni în urma unei curse efectuate în municipiul Suceava, pe data de 10 noiembrie.\n\nPotrivit declaraţiei, incidentul a avut loc în jurul orei 2:00, când acesta se afla în serviciu şi a lăsat un client în apropierea sălii de jocuri Max Bet, situată lângă restaurantul Latino din Suceava. În acel moment, un bărbat necunoscut s-a apropiat de autoturismul său, o Skoda utilizată pentru serviciul de ridesharing, solicitând insistent să fie transportat către cartierul George Enescu, pe strada Aleea Lalelelor, lângă biserica din zona Rombat.\n\nAjuns la destinaţie, bărbatul necunoscut i-a cerut şoferului suma de 350 de lei, invocând o urgenţă, cu promisiunea că va merge acasă pentru a lua euro pe care îi va schimba şi îi va returna şoferului.\n\nDupă scurt timp, bărbatul a revenit şi i-a cerut şoferului o nouă cursă, spre mall, motivând că doreşte să schimbe banii în euro.\n\nŞoferul, înţelegând că bărbatul are asupra sa 500 de euro, a decis să scoată el însuşi o sumă de bani de la un ATM, dat fiind că nicio casă de schimb valutar nu era deschisă la acea oră. În staţia Orizont din cartierul Burdujeni, acesta a retras 1.600 de lei de la un bancomat.\n\nRevenind la maşină, şoferul i-a înmânat banii bărbatului, care în schimb i-a pus în portofel o bancnotă de 500 de euro, fără ca aceasta să fie verificată pentru autenticitate. În continuare, la ora 3:30, şoferul l-a transportat pe individ la o sală de jocuri Imperial, în apropierea magazinului Penny din Burdujeni, şi ulterior la gara Burdujeni.\n\nAbia a doua zi, pe data de 11 noiembrie, şoferul a constatat că bancnota de 500 de euro primită era falsă, fiind doar o hârtie imprimată, iar prejudiciul total se ridică la 2400 de lei.\n\nÎn prezent, Poliţia Municipiului Suceava, prin Biroul de Investigaţii Criminale (BIC), desfăşoară cercetări sub aspectul săvârşirii infracţiunii de „înşelăciune”, conform art. 244 alin. 1 din Codul penal. Poliţiştii încearcă să identifice autorul şi să recupereze prejudiciul, ancheta fiind coordonată de Parchetul de pe lângă Judecătoria Suceava. (N.B.)",
        "label": "Bucovina"
    },
    {
        "title": "Bărbatul care a provocat accidentul de la Grănicești ar fi intrat intenționat pe contrasens pentru a ucide copiii FOTO",
        "text": "Bărbatul care a provocat accidentul de la Grănicești ar fi intrat intenționat pe contrasens pentru a ucide copiii Individul era supărat pe concubina sa, mama copiilor, care a plecat din țară, sătulă de bătăi.\n\nSurorile concubinei lui Daniel Bacrău( 28 de ani – Dersca) sunt șocate de cele întâmplate. Ele spun că iubita bărbatului a plecat recent în Germania la muncă, pe ascuns, fiind sătulă de bătăile pe care le primea de la individ.\n\nBacrău ar fi fost violent și, după plecarea femeii, a amenințat că ia copiii și îi omoară, dacă tot nu a reușit să o omoare pe concubină.\n\nEl ar fi discutat la telefon cu mama copiiilor în timp ce gonea cu micuții pe șosea și i-ar fi spus că nu o să îi mai vadă vreodată.\n\nCert este că femeie a sunat îngrozită la surorile sale și le-a rugat să meargă la poliție pentru că avea să se întâmple o nenorocire cu copiii ei.\n\nLa scurt timp după apel, bărbatul a provocat accidentul de la Grănicești, intrând în viteză pe contrasens cu mașina în care se aflau cei trei copii ai săi și spulberând mașina școală.\n\nCinci oameni au murit în urma gestului său, trei din mașina școală, un băieței de numai 3 anișori și șoferul de 28 de ani.\n\nDe partea cealaltă, tatăl bărbatului a declarat reporterilor că fiul său și-a luat copiii și a vrut să îi ducă la Mall în Suceava, pentru a le face o bucurie.\n\nDin primele date ale anchetei, autotutismul Dacia – școală se deplasa regulamentar la momentul impactului, celălalt autoturism fiind pe contrasens.\n\nTudor Andrei Lazurcă, din Calafindești, în vârstă de 18 ani, era la volan. Prietenii săi au postat mesaje cutremurătoare pe rețelele de socializare și transmit condoleanțe familiei îndurerate.\n\nLângă tânăr se afla instructorul auto Vasile Marciuc, în vârstă de 76 de ani, din Calafindești – un șofer cu experiență, spun localnicii.\n\nPasager în spate era un alt tânăr de 18 ani, Rudolf Pecler, din Bălcăuți-Negostina. Toți cei trei au murit în urma impactului extrem de violent iar mașinile implicate s-au transformat în mormane de fiare vechi.\n\nAutoturismul care ar fi pătruns pe constrasens, un Opel Astra, era condus de Daniel Bacrău, în vârstă de 28 de ani, din Dorohoi – Botoșani.\n\nAcesta se afla în mașină cu trei copii, cu vârste între 2 și 8 ani. Șoferul și un băiat de 3 ani au murit în accidentul rutier. Alți doi copii din același autoturism au ajuns răniți la Spitalul Județean Suceava.",
        "label": "Bucovina"
    },
    {
        "title": "Viorel Corodescu-COV în dialog cu Gabriel Bratu",
        "text": "…artistul numărul unu ca vârstă şi ca desene publicate zilnic şi numărul doi ca talent şi omniprezent în caricatura românească\n\nPe 5 noiembrie anul acesta, maestrul Gabriel Mihai Bratu, şi-ar fi adunat în sacul său 90 de ani de viaţă, o vârstă încununată cu multe realizări, drept care, cu douăzeci de zile înainte de a fi sărbătorit, ca vechi prieteni şi colegi de breaslă, l-am rugat să depene din amintirile sale legate de arta umorului său desenat. Mai demult ar fi dorit ca, de ziua sa, să ne întâlnim la Craiova împreună mai mulţi prieteni adevăraţi, între care: Ştefan Popa-Popa’s, Mihai Truică, Vasile Crăiţă Mândră, Radu Bercea, Leonte Năstase şi subsemnatul, lucru greu de realizat pentru noi toţi. Era însă binevenit acest interviu, pe care doream să-l public de ziua sa.\n\nCând mă îndreptam spre redacţie, cu materialul gata pentru tehnoredactare, am primit un telefon de la Timişoara, care-mi suna în urechi ca o sirenă:\n\nO dureroasă pierdere pentru umorul românesc, pentru toţi cei care l-am cunoscut.\n\nDe aceea cred că merită ca acest dialog să fie consemnat aşa, ca şi cum Gabriel Bratu ar fi viu printre noi.\n\nCOV: Gabi, eşti artistul numărul unu ca vârstă şi ca desene umoristice publicate zilnic, din 1948 până acum, la o rubrică de umor a aceluiaşi ziar. Eşti un om inconfundabil ca desen şi poante, un om plin de speranţe, de bunătate şi talent. Aşa cum aprecia, cândva, regretatul nostru coleg, marele umorist Cornel Udrea, „de zeci de ani, Gabriel Bratu îşi desenează gândurile, făcând caricatură de presă – meserie ingrată şi nu la îndemâna oricui, pentru că trebuie să ai permanent imaginaţie şi inspiraţie, să fii pe fază «în interes de serviciu»”!\n\nG.B.: Sunt, iată, 76 de ani de când, cu un desen în mână, pe 22 octombrie 1948, m-am dus la ziarul „Înainte” din Craiova (azi „Cuvântul Libertăţii”), şi de atunci public zilnic caricaturi la acelaşi cotidian la rubrica mea din pagina cu „Off-uri” iar, mai nou, şi pe internet.\n\nCOV: Ca om de mare spirit, aşa cum te-am cunoscut şi te apreciez de atâta timp, spune-mi cum ţi-ai îndreptat paşii spre artele frumoase, spre umor, şi ce mentori ai avut?\n\nG.B.: Primele desene le-am făcut pe pereţii casei, cu cărbunii luaţi din fierul de călcat al mamei, care mi-a plătit… „operele” cu nuieluşa!… Apoi, am debutat în şcoala primară la revista „Licurici”, la ziarul „Înainte”, iar primul premiu remunerat l-am luat în 1951 – o menţiune la „Urzica” – 1.500 lei (de patru ori cât câştiga tata într-o lună).\n\nSunt craiovean get-beget, născut şi trăit în Bănie.\n\nLiceul a fost cu peripeţii, la 14 ani m-au exmatriculat, pentru că tata era „patron capitalist”… (avea două războaie de ţesut cu două lucrătoare care fabricau pânza „america” pentru izmene. L-au naţionalizat şi, de necaz, tata s-a prăpădit.\n\nCOV: Totuşi, la atestarea Colegiului Naţional „Carol I” (fost „Nicolae Bălcescu”) ai fost menţionat într-o companie selectă: Eustaţiu Stoenescu, Ion Ţuculescu, Nicolae Petrescu-Găină, Eugen Taru ş.a., iar, după liceu, ai absolvit Facultatea de Arte Plastice a Institutului „Nicolae Grigorescu” din Bucureşti.\n\nG.B.: Asta după ce m-am reabilitat ca brigadier voluntar pe şantierul CFR Bumbeşti – Livezeni, intrând la Facultatea de Cinematografie Bucureşti, dar, din cauza dosarului, m-au dat afară. Am avut mare noroc de Ion Popescu-Gopo, care m-a remarcat şi m-a ajutat să urmez o şcoală de desene animate, odată cu Institutul de Limba Rusă „Maxim Gorki”, unde l-am avut coleg pe Dumitru Tinu. Pentru că nu ştiam nimic ruseşte şi nici alfabetul rus, am renunţat!…\n\nCu Gopo însă am colaborat la revista „Apărarea Patriei”. Revenit la Craiova, am urmat Şcoala de Arte „Cornetti” şi apoi Facultatea de Arte la Bucureşti. Am lucrat la radio şi în zona culturii şi jurnalismului, am fost şi profesor de desen, am ilustrat peste 30 de cărţi, am făcut caricatură de presă, cronici de artă, am fost machetor şi desenator la Animafilm cu Marin Sorescu.\n\nCOV: Fiind nelipsit de la ziarul local şi de la „Urzica”, deţii un record pentru longevitate artistică şi fidelitate alături de personajul tău nelipsit numit Popescu!…\n\nG.B.: Nici în străinătate cred că nu deţine cineva un astfel de record neomologat, eu întrecându-l pe Matty, care avea „Una pe zi” în „România Liberă”.\n\nCOV: Ai multe aventuri de povestit, dar te-ai descurcat bine…\n\nG.B.: Faptul că am fost în preajma unor oameni cu renume a făcut să învăţ multe de la ei, fie că se numeau Tudor Arghezi ori Nina Cassian, Corneliu Baba, Gopo, Marin Sorescu, Ioana Radu, Fărămiţă Lambru ori Maria Tănase, Amza Pellea, Ilarion Ciobanu, I.C. Drăgan, Zaharia Stancu, Sabin Bălaşa, Benedict Gănescu, Radu Gyr ori Florin Rogneanu.\n\nCOV: Ai publicat în presa românească şi străină, ai colaborat cu Radio Craiova peste 50 de ani, ai avut zeci şi zeci de expoziţii în ţară şi în străinătate la diverse saloane de umor, ai un palmares de invidiat!\n\nG.B.: Cel mai mult m-a bucurat că am apărut în „Witty World” din SUA şi-n „Eulenspiegel” din Germania, dar şi faptul că sunt printre caricaturiştii nominalizaţi cu portrete în Galeria „Signum”, remarcaţi în ultima sută de ani, unde mai apar şi alţi seniori în viaţă, între care Popa’s, PIM, Ciosu Pavel, Leonte, Bercea, Crăiţă dar şi tu.\n\nCOV: Ce bucurii şi ce dezamăgiri ai avut în cei aproape 90 de ani pe care-i vei împlini pe 5 noiembrie a.c.?\n\nG.B.: Faţă de succesele mele încununate cu premii şi distincţii, faţă de onoarea avută de a fi membru în juriile multor saloane de umor din ţară, mă bucur că am văzut o parte a lumii, călătorind în Cehia şi Slovacia, în Bulgaria, Grecia, Ucraina, Moldova, Georgia, Germania, Danemarca, Serbia, Ungaria, am pipăit piramidele în Egipt şi am îndurat frigul din Siberia.\n\nM-am bucurat că am reuşit să realizez visul meu de-o viaţă, o expoziţie cu lucrările caricaturiştilor olteni la Craiova (Ion Anestin, Corneliu Baba, Neculai Drăgulescu-DRAG, Eugen Taru, Nicolai Petrescu-GĂINĂ, Francisc Şirato, Benedict Gănescu, Dumitru Negrea-GAN, Ion Negulescu, Silvan Ionescu, Sabin Bălaşa, Ion Popescu-Gop, Horaţiu Mălăele, Virgil Militaru, Aurelian Şuţă-ŞAI).\n\nSunt bucuros că sunt inclus în „Antologia umorului desenat din România” şi în albumele „Maeştrii caricaturii româneşti”, care au apărut la Moscova, Londra şi Los Angeles.\n\nM-am bucurat de sprijinul permanent al familiei, al fiicei mele, care m-a înţeles şi m-a ajutat în toate.\n\nCa dezamăgiri, sunt trist văzând ce se întâmplă azi în ţară şi în jurul nostru, că oamenii nu se mai respectă, că îşi bat joc de limba, de istoria şi de bogăţiile României. Sunt dezamăgit că nu mai avem o revistă de umor de tip „Urzica”, cu toate păcatele ei, dar prin dl Albert Poch şi dna Rodica Toth te ţineau „cu arma la picior” fie că eram caricaturişti ori creatori de literatură umoristică. Noroc că au mai rămas câteva saloane de elită, precum cele de la Timişoara, Vaslui, Gura Humorului, Brăila, Galaţi, cel de la Craiova fiind abandonat de autorităţile locale. Mă uit cum unii dintre tinerii pe care i-am ajutat, i-am îndrumat şi i-am propulsat m-au dat uitării. Sperăm că revista „Scârţ!” de la Iaşi, care era cea mai bună revistă urmaşă a bătrânei „Urzica”, unde îţi aduceai de peste 10 ani o substanţială contribuţie, a ajuns să scârţâie… după plecarea ta, grafica satirică care atrăgea oamenii fiind acum asigurată de amatori care se dau profesionişti! Dar cine nu are în ziua de azi dezamăgiri?\n\nCOV: Ca vicepreşedinte al ACPER (Asociaţia Caricaturiştilor Profesionişti şi de Elită din România), ales încă de la primul Congres al caricaturiştilor din 1996, ce ţi-ai dori în continuare?\n\nG.B.: Mă apropii de bariera celor 90 de ani şi încă îmi folosesc aşa cum trebuie cele două mâini şi mintea, „măzgălind” câte una pe zi, pentru a rămâne încă „o tânără speranţă a caricaturii româneşti”, pentru a nu-i dezamăgi pe oltenii mei care m-au uns ca „Cetăţean de onoare al Craiovei”, vrând ca o stradă Lahovari, unde am stat, să-mi poarte numele. Le-am spus că mai au de aşteptat, pentru că „Popescu”, personajul meu din desene, a fugărit-o pe baba cu coase!!!…\n\nCOV: Îmi place umorul tău sănătos, chiar dacă, uneori, merge spre cel negru. Spune-mi care este secretul longevităţii tale.\n\nG.B.: Împărtăşesc ca şi tine conceptul lui Chamfort despre râs, pentru că râsul întinereşte, iar lucrul cu râsul te menţine. Îţi recomand să nu tragi pe dreapta prea curând şi să fii mereu în priză aşa cum te ştiu.\n\nCOV: De când ne-am cunoscut ţi-am apreciat tonusul şi umorul debordant care ţi-au dat valenţa de „valută forte” în caricatura noastră. Îţi mulţumesc pentru interviu şi închin de la distanţă un pahar de palincă în sănătatea ta, Gabi, revin la realitate azi, 22 octombrie, când s-ar fi împlinit 76 de ani de când ai publicat la ziar primul tău desen umoristic şi tot azi ne-ai părăsit!\n\nMă rog să-ţi fie sufletul împăcat acolo, în ceata îngerilor, pentru că ai făcut totul pentru cei ce te-au cunoscut şi apreciat, prieteni, colegi de breaslă, colaboratori şi amatori de umor de înaltă clasă.\n\nDumnezeu să te primească în împărăţia Sa şi să te aşeze în Casa Umorului Desenat din Ceruri.",
        "label": "Bucovina"
    },
    {
        "title": "Ion Lungu primar pentru încă un mandat. Sucevenii l-au votat pe cel care a ajutat Suceava în carantină VIDEO",
        "text": "Oameni care nu au făcut nimic pentru Suceava nici când orașul era în carantină și nici de-a lungul anilor, cât au ocupat niște funcții, au venit în campanie și au ținut lecții de administrație pe facebook zi de zi, în încercarea disperată de a aburi electoratul. Au fost și manipulări abjecte, sondaje fantomă în care unii se dădeau deja câștigători ai fotoliului de primar, sau, mă rog, spuneau că diferența între ei și Ion Lungu este infimă. Rețelele de socializare erau pline de clipulețe care se deschideau automat sub ochii privitorului și prin care un candidat sau altul vorbea de Suceava în ruină și de Ion Lungu – cel care trebuia trimis neapărat acasă.\n\nLuați de val, unii chiar au crezut că dacă vin pe trotinetă dimineață de dimineață și fac directuri pe Facebook și critică și spun, or să aibă câștig de cauză. Iluzie întreținută de postacii de pe Facebook dar și de unii reporteri. Nu a fost așa însă, sucevenii au mers la vot și au votat așa cum au știut ei. Oricât de contestat ar fi Ion Lungu el este în continuare primar al Sucevei pe baza votului democratic al sucevenilor, al unei majorități. Aceștia i-au întors sprijinul și au fost alături de cel care i-a ajutatat în momente extrem de dificile – în momente în care se vede caracterul omului, puterea sa de organizare, prezența de spirit dar și omenia.\n\nVorbind despre Suceava în carantină, Ion Lungu mărturisea într-un interviu acordat pentru informatiata.ro despre cât de singuri am fost noi sucevenii atunci și despre lipsa de reacție a unor oameni din politică și din administrație: “SUNT MULȚI ÎN FUNCȚII CARE AR FI AVUT POSIBILITATEA ȘI AUTORITATEA DE A INTERVENI, DAR O SĂ ÎI JUDECE SUCEVENII”. Clar că sucevenii i-au judecat la vot! Pentru că este foarte comod să vii în fața electoratului după vreo două luni de stat pe Netflix și să dai lecții și să te bați cu pumnul în piept că tu vei face Suceava măreață. Ion Lungu a reușit să adune peste 30% din voturile sucevenilor, fiind urmat la distanță de peste 12 procente de Marian Andronache – PMP (vicepriarul care se plângea în campanie de cum arată Suceava și de administrația locală) și Dan Ioan Cușnir – PSD (cunoscut pe Facebook drept candidatul pe trotinetă) – acestea sunt procentele de la miezul nopții. Dacă vă întrebați ce au făcut la urne Clovnul Bobo și alții, care au umplut și ei la greu rețelele de socializare cu declarații și conferințe de presă boicotate, au obținut un scor infim, semn că circul ieftin nu este pe gustul sucevenilor!",
        "label": "Bucovina"
    },
    {
        "title": "Percheziţii de amploare ale Poliţiei Suceava în patru judeţe şi confiscări de bunuri de 155.00 de lei într-un dosar complex de contrabandă",
        "text": "Poliţiştii din cadrul Serviciului de Investigare a Criminalităţii Economice al IPJ Suceava au desfăşurat o acţiune de amploare pentru combaterea contrabandei cu produse accizabile, punând în executare 25 de mandate de percheziţie domiciliară. Dintre acestea, 18 au avut loc în judeţul Suceava, 5 în judeţul Neamţ, câte unul în judeţele Botoşani şi Bacău.\n\nOperaţiunea s-a desfăşurat sub supravegherea Parchetului de pe lângă Judecătoria Fălticeni, vizând activitatea infracţională desfăşurată de mai multe persoane în perioada aprilie 2024 – noiembrie 2024. Persoanele sunt suspectate de contrabandă şi infracţiuni legate de codul fiscal, precum introducerea ilegală în ţară, depozitarea, transportul şi comercializarea produselor accizabile, în special alcool şi ţigări.\n\nAflăm că acţiunea a avut ca parte integrantă şi un moment operativ, respectiv capturarea în trafic, în dimineaţa de 15 noiembrie, în jurul orei 7:30, a unui autoturism utilizat de persoanele implicate, autoturismul fiind condus de un bărbat de 54 de ani, din Fălticeni. În interiorul vehiculului a fost identificată o cantitate mare de ţigarete de provenienţă extracomunitară.\n\nFaţă de bărbat a fost dispusă măsura reţinerii pentru 24 de ore sub aspectul săvârşirii infracţiunilor de „contrabandă“ şi „conducerea unui vehicul fără permis de conducere”.\n\nRezultatele percheziţiilor sunt semnificativ, a transmis IPJ: au fost confiscate 109.820 de ţigarete de contrabandă, cu o valoare estimată de aproximativ 95.000 lei; poliţiştii au ridicat aproximativ o tonă de alcool, articole pirotehnice, detergenţi suspectaţi de contrafacere, dispozitive informatice şi electronice, precum şi alte bunuri şi înscrisuri relevante pentru anchetă; de asemenea, a fost indisponibilizat un autoturism în valoare de 20.000 lei.\n\nCercetările sunt în desfăşurare, fiind coordonate de lucrătorii de poliţie judiciară din cadrul IPJ Suceava – Serviciul de Investigare a Criminalităţii Economice, sub supravegherea procurorului de caz. (N.B.)",
        "label": "Bucovina"
    },
    {
        "title": "Calendar bogat de activităţi pentru Grădiniţele cu Program Prelungit „Gulliver” şi „A.B.C.” Suceava",
        "text": "Săptămâna 30 septembrie – 4 octombrie 2024 a reprezentat pentru grădiniţele „Gulliver” şi „A.B.C.” Suceava perioada în care acestea au organizat şi desfăşurat Programul Naţional „Şcoala altfel”.\n\nÎn urma răspunsurilor oferite de părinţii preşcolarilor, partenerii cei mai importanţi în educarea copiilor, la chestionarele care au vizat colectarea de propuneri şi sugestii legate de desfăşurarea acestui program educativ, toate cadrele didactice au iniţiat şi derulat proiecte şi calendare de activităţi conforme cu aşteptările acestora, care au coincis cu recomandările Ministerului Educaţiei pentru derularea „Şcolii altfel”. Activităţile au avut ca temă prioritară prevenirea şi reducerea faptelor de violenţă, promovarea unui stil de viaţă sănătos prin reducerea obiceiurilor alimentare nesănătoase şi prin educaţia pentru mişcare şi sport, a utilizării excesive a tehnologiei şi educaţia rutieră.\n\nConform comunicatului de presă remis redacţiei de colectivul celor două grădiniţe, „paleta de activităţi anticipată în cele 6 proiecte de către cele 40 de cadre didactice implicate reprezintă rezultatul unor nevoi precum: gestionarea emoţiilor, în deplină siguranţă, printr-o atitudine tolerantă şi preventivă; identificarea comportamentelor pozitive şi negative în vederea prevenirii agresivităţii şi violenţei în grădiniţă şi în afara acesteia; crearea de situaţii care să sprijine copilul să se orienteze în mediu, să fie atent la sunete şi lumini care prevestesc evenimente importante în trafic; familiarizarea copiilor cu regulile de circulaţie generale, astfel încât să recunoască diferite elemente din trafic; abordarea aspectelor ce ţin de atitudine şi conduită corectă pe stradă; cultivarea interesului pentru cunoaşterea obiceiurilor alimentare nesănătoase; învăţarea şi practicarea unor mişcări şi dansuri diverse în vederea menţinerii sănătăţii corporale şi mentale; educarea prin joc, exerciţiu şi exemplu concret, susţinut în toate contextele educaţionale – formale, nonformale, informale a valorilor naţionale”.\n\nÎn cadrul proiectelor educaţionale „Prietenoşi şi respectuoşi, toleranţi şi inimoşi” şi „Armonie, bucurie, joacă şi prietenie!” s-a urmărit prevenirea şi reducerea faptelor de violenţă verbală, fizică, psihologică – bullying, emoţională şi culturală. Activităţile desfăşurate au atras cu sine o serie de parteneri precum: Inspectoratul de Poliţie Judeţean Suceava, Şcoala Gimnazială Nr. 8 Suceava, G.P.N. „Obcini”, Centrul Judeţean de Resurse şi Asistenţă Educaţională Suceava (CJRAE), Adăpostul de Căţei Lunca Sucevei, Viva FM Suceava şi Biroul de Siguranţă Şcolară. Astfel, prin intermediul activităţii „Siguranţa ta, prioritatea noastră”, copiii au primit vizita unor poliţişti, prilej cu care au descoperit şi învăţat de la aceştia care sunt faptele ce constituie violenţă şi cum pot fi ele combătute.\n\nPreşcolarii au fost antrenaţi şi în jocuri distractive cu elevii de la Şcoala Gimnazială Nr. 8 Suceava şi G.P.N. Tişăuţi, cu scopul învăţării împreună a regulilor sociale în contexte ludice antrenante şi de a preveni faptele de violenţă, consecutiv participând şi la diverse întâlniri cu specialişti în domeniu (profesori de dans, medici veterinari, consilieri). Coordonatoarele proiectului au reuşit să sensibilizeze cei peste 500 de părinţi şi copii din cele două grădiniţe, care au donat o cantitate însemnată de hrană pentru câinii din adăpost în cadrul acţiunii de colectare „Şi animalele au nevoie să fie ocrotite”.\n\nSub titlurile „În joacă despre regulile de circulaţie” şi „Învăţăm să circulăm” a fost abordată educaţia rutieră, proiecte în cadrul cărora cei peste 500 de preşcolari participanţi de la GPP „Gulliver” şi „A.B.C.” Suceava au fost vizitaţi de un echipaj de la Poliţia Rutieră, care a prezentat acestora rolul poliţiştilor în ocrotirea vieţii copiilor şi adulţilor, comportamente pozitive ale pietonilor şi şoferilor şi modalităţi de protecţie a copiilor faţă de eventuale pericole. Alte activităţi din cadrul acestui demers au fost realizate prin jocuri de socializare/dezvoltare personală, activităţi de explorare şi cunoaştere a regulilor de circulaţie, ateliere de creaţie în care copiii au confecţionat semafoare şi treceri de pietoni, audiţii de poveşti rutiere („Greşeala Cuminţicăi”), vizionarea de filme educative şi concursuri sportive („Permis de bun pieton”). Zâmbete largi şi inocente, glasuri zglobii de copii, aplauze îndelungi răsărite din palmele micuţe ale preşcolarilor, privirile admirative ale acestora au fost imortalizate în fotografii reuşite, dar şi în minţile participanţilor, ca dovezi clare ale finalităţilor programului propus.\n\nProiectele „Obiceiuri bune, obiceiuri rele” şi „Trăieşte sănătos să creşti mare şi voios!” au fost cele care au subsumat activităţi de promovare a unui stil de viaţă sănătos. La începutul săptămânii, preşcolarii au făcut o vizită la Serviciul Judeţean de Ambulanţă Suceava, acolo unde au fost familiarizaţi cu modul în care se semnalează o situaţie de urgenţă apelând numărul unic de urgenţă 112. Apoi cei mici au putut urmări cu admiraţie paramedicii care acordă primul ajutor şi transportă eventualele victime la spital, dar şi echipamentele şi costumele specifice, precum şi tehnica medicală cu care este dotată o maşină SMURD.\n\nDirectorul Grădiniţei cu Program Prelungit „Gulliver” Suceava, prof. Maria Matei, a declarat că „preşcolarii, deosebit de încântaţi, au relaţionat cu paramedicii, care le-au oferit momente deosebite, invitându-i să stea la volanul maşinii de intervenţie, să îşi pună cascheta de paramedic, să se aşeze pe targa pentru victime sau să le fie monitorizate bătăile inimii”.\n\nDe asemenea, în parteneriat cu Centrul de Consiliere pentru Copii şi Părinţi din Ucraina „Salvaţi copiii”, preşcolarii grupelor mari şi prietenii voluntari au participat la „Jocuri şi voie bună, cu toţii împreună”, acolo unde au desfăşurat concursuri sportive şi de dans antrenante, în scopul menţinerii sănătăţii prin promovarea educaţiei prin mişcare.\n\nÎn ziua de joi, preşcolarii grădiniţelor „Gulliver” şi „A.B.C.” au fost vizitaţi de specialişti în domeniu, nutriţionişti şi doctori stomatologi, care le-au prezentat preşcolarilor, sub formă de joc şi activităţi interactive, efectele consumului de alimente nesănătoase, atât pentru sănătatea organismului, cât şi pentru cea a dinţilor. Parteneri precum Liceul cu Program Sportiv sau CJRAE au dirijat preşcolarii spre activităţi diverse care să prevină utilizarea excesivă a tehnologiei.\n\n„Derularea programului naţional «Şcoala altfel» în cadrul unor suite de proiecte educaţionale şi activităţi educative s-a dovedit o experienţă reuşită, care a oferit deopotrivă participanţilor şi partenerilor posibilitatea de a desfăşura o multitudine de activităţi ce au răspuns intereselor copiilor şi propunerilor părinţilor de formare continuă a generaţiilor prezente şi viitoare. Pe această cale, adresăm alese mulţumiri tuturor partenerilor şi colaboratorilor grădiniţelor «Gulliver» şi «A.B.C.», care au făcut posibilă desfăşurarea activităţilor propuse şi fără de care acestea ar fi fost imposibil de realizat”, a mai declarat prof. Maria Matei, directorul GPP „Gulliver” Suceava. (A.B.)",
        "label": "Bucovina"
    },
    {
        "title": "Peste 5 tone de deşeuri reciclabile colectate în cadrul acţiunii „Educaţie pentru un mediu durabil”",
        "text": "Joi, 24 octombrie 2024, în cadrul programului „Săptămâna verde” şi sub deviza „Nu lăsa grija pentru mediu să ia vacanţă. Mai târziu vei regreta!”, Colegiul Naţional „Eudoxiu Hurmuzachi” din Rădăuţi a organizat o amplă activitate de reciclare. Acţiunea, desfăşurată sub forma unui concurs între clase, a vizat colectarea de deşeuri reciclabile, precum mase plastice, PET-uri şi hârtie.\n\nIniţiativa – coordonată de directorul colegiului, prof. Adrian Puiu, responsabilul Eco-Şcoala, prof. Nicoleta Mitrofan, şi directorul adjunct prof. Luminiţa Lăzărescu – a implicat 17 clase, fiind susţinută de cadre didactice, personal auxiliar, părinţi şi comunitate.\n\nSC Servicii Comunale SA, reprezentată de directorul Adi-Gheorghiţă Jecalo, a asigurat utilajele şi personalul necesar colectării şi a sponsorizat premiile pentru cele mai implicate clase.\n\nAflăm că, în urma „unei mobilizări extraordinare”, s-au strâns 5.443,5 kg de materiale reciclabile.\n\nAlte clase cu rezultate remarcabile au fost: a IX-a E (543 kg), a IX-a B (378 kg), a XI-a E (334 kg), a IX-a F (333 kg) şi a IX-a D (304 kg). (A.B.)",
        "label": "Bucovina"
    },
    {
        "title": "37 de pacienți tratați în compartimentul de cardiologie intervențională de la Spitalul Județean, într-o săptămână",
        "text": "37 de pacienți au fost tratați în compartimentul de cardiologie intervențională de la Spitalul Județean Suceava, într-o săptămână, de către medicii Paul Turcoman și Laurian Blaga.\n\nÎntre 28.08.2023-3.09.2023, s-a intervenit cu succes în cazul a 28 de pacienti cronici si a 9 pacienti cu infarct miocardic acut.\n\nCel mai tânăr dintre pacienți are 38 de ani. O intervenție dificilă a fost în cazul unui bărbat de 64 de ani, cu afectare coronariana severă.",
        "label": "Bucovina"
    },
    {
        "title": "Amenzi şi sesizări penale în comuna Şcheia",
        "text": "Garda de Mediu Suceava a efectuat două controale în comuna Şcheia, ca urmare a sesizărilor primite privind disconfortul provocat de depozitările neconforme de deşeuri, în special din construcţii. Verificările au scos la iveală nereguli majore în gestionarea deşeurilor de către societatea implicată şi de administraţia locală.\n\nPrimul control a vizat o locaţie unde firma SER Construct SRL desfăşura lucrări, fiind raportate depozitări ilegale de deşeuri din construcţii. În urma inspecţiei, comisarii Gărzii de Mediu Suceava au constatat încălcări ale legislaţiei de mediu, aplicând o amendă conform Hotărârii de Guvern nr. 856/2002 privind gestiunea deşeurilor. De asemenea, au fost impuse măsuri obligatorii cu termene clare pentru remedierea problemelor identificate.\n\nAl doilea control, efectuat în colaborare cu reprezentanţi ai Sistemului de Gospodărire a Apelor (SGA) Suceava, a investigat depozitări şi îngropări de deşeuri mixte pe raza comunei. Inspectorii au constatat o gestionare neconformă a deşeurilor, aspect pentru care au fost aplicate anterior sancţiuni contravenţionale în baza Ordonanţei de Urgenţă nr. 92/2021 privind regimul deşeurilor.\n\nÎn urma verificărilor din 13 noiembrie 2024, Garda de Mediu Suceava a decis să formuleze o plângere penală împotriva celor responsabili, conform prevederilor OUG 92/2021, pentru încălcări grave şi repetate ale legislaţiei de mediu. Totodată, au fost stabilite noi măsuri cu termene precise pentru remedierea deficienţelor, în scopul prevenirii poluării şi protejării mediului. (N.B.)",
        "label": "Bucovina"
    },
    {
        "title": "Constantin Boliacu - Mesaj pentru pensionarii din județ, cu ocazia Zilei Internaționale a Persoanelor Vârstnice",
        "text": "Directorul executiv al Casei Județene de Pensii Suceava, Constantin Boliacu, a transmis un mesaj pentru pensionarii din județ, cu ocazia Zilei Internaționale a Persoanelor Vârstnice.\n\n„Blândețea și bogăția toamnei ne readuc în suflet ,bucuria unei mari sărbători: Ziua Internațională a Persoanelor Vârstnice. Cu ocazia celebrării acestei zile, am deosebita bucurie sufletească și marea onoare de a mă adresa dumneavoastră, părinților și bunicilor noștri și de a vă transmite cele mai sincere sentimente de prețuire.\n\nEste o zi sensibilă și plină de emoție. Părinții și bunicii noștri sunt cei care ne inspiră și ne motivează iar persoanele vârstnice trebuie să fie prețuite ,respectate și iubite. Să nu –i uităm, să le fim mereu alături, să-i ajutăm, să le încălzim sufletul cu prezența noastră, să-i vizităm mai des și să le mulțumim pentru tot ceea ce au făcut pentru noi.\n\nAstăzi şi în fiecare zi, avem datoria să le răspundem cu dragostea, recunoştinţa şi respectul cuvenit pentru munca şi experienţa lor de viaţă pe care cu dăruire şi nobleţe sufletească au ştiut să le transmită generaţiilor tinere.\n\nCasa Judeţeană de Pensii Suceava, după cum bine ştiţi, prin specificul activităţii pe care o desfăşoară, se află într-o strânsă conexiune cu persoanele vârstnice, interacţionând prin prisma relaţiilor umane, zi de zi.\n\nÎn calitate de Director Executiv al Casei Judeţene de Pensii Suceava, vă asigur că în cadrul instituţiei a cărei activitate o conduc veți fi mereu o prioritate, veți găsi mereu receptivitate şi disponibilitate iar solicitările dumneavoastră vor fi abordate cu maximă seriozitate şi se va aplica întocmai spiritul legii în soluţionarea acestora.\n\nPentru această zi specială,vă doresc dumeavoastră, tuturor seniorilor, o viață senină,cu multă sănătate, bucurie în suflet şi puterea de a depăşi cu înţelepciune provocările zilelor noastre!\n\nVă asigur de cele mai alese gânduri de preţuire şi vă doresc un sincer La Mulţi Ani!”, a transmis Constantin Boliacu.",
        "label": "Bucovina"
    },
    {
        "title": "Sucevenii racordați la sistemul termic centralizat vor avea de miercuri căldură la calorifere",
        "text": "Sucevenii racordați la sistemul termic centralizat vor avea de miercuri căldură la calorifere. Anunțul a fost făcut luni de către primarul Sucevei, Ion Lungu.\n\nEdilul a anunțat că de luni, 9 octombrie, începe furnizarea căldurii în sistem centralizat, având prioritate punctele termice la care sunt racordate unități de învățământ, internate și instituții medicale.\n\nIon Lungu a declarat că de miercuri toți sucevenii racordați la sistemul centralizat vor avea căldură.\n\nAcesta a precizat că nu vor fi probleme cu furnizarea căldurii în această iarnă iar prețul gigacaloriei va rămâne la fel ca anul trecut.\n\n”Sunt îndeplinite condițiile legale pentru furnizarea căldurii și anume ca temperatura să fie sub 10 grade trei zile consecutiv. Thermonet este pregătită să furnizeze căldură în oraș. Îi asigur pe suceveni că nu vor fi probleme cu căldura în oraș. Prețul gigacaloriei va fi la fel ca anul trecut”, a declarat Ion Lungu după o inspecție în teren.",
        "label": "Bucovina"
    },
    {
        "title": "Eugen Girigan, fost consilier județean și director al societății Drumuri și Poduri, a trecut la cele veșnice",
        "text": "Eugen Girigan, fost consilier județean, subprefect al județului Suceava, și director al societății Drumuri și Poduri, a trecut la cele veșnice.\n\nInginerul Eugen Girigan (76 de ani) a fost unul din cei mai buni specialiști în drumuri și poduri pe care i-a avut județul Suceava, fiind foarte apreciat de colaboratorii săi.\n\nDe-a lungul carierei, acesta s-a ocupat de construcția a zeci de poduri în județul Suceava.\n\n„Cu părere de rău am aflat de vestea tragică a trecerii la cele veșnice a colegului nostru ing. Eugen Girigan.\n\n\n\nSă ne amintim de el, așa cum a fost, un om dedicat și pasionat de munca sa, care și-a adus contribuția cu integritate și profesionalism în tot ceea ce a făcut.\n\n\n\nCondoleanțele noastre sincere familiei și celor dragi în aceste momente dificile”, au transmis colegii săi din PSD Suceava.",
        "label": "Bucovina"
    },
    {
        "title": "De ce să nu aibă și Suceava Roată Panoramică, nu o merită?!",
        "text": "Primarul Sucevei, Ion Lungu, a anunțat miercuri marile investiții pe care le are în vedere pentru 2023 iar printre ele se numără și Roata Panoramică – obiectivul care a stârnit și stârnește atâtea comentarii pe rețelele de socializare.\n\nAcum, ca o suceveancă ce sunt, mă întreb de ce sunt atât de înverșunați unii și spun că această Roată Panoramică ar fi… o investiție inutilă?!\n\nAsta în condițiile în care sunt destule orașe în România care au roți panoramice iar mulți dintre suceveni merg împreună cu ai lor copii la Roata Panoramică de la Iași (și o admiră) sau la telegondola de la Piatra Neamț.\n\nVrem cu toții ca Suceava să fie un oraș turistic veritabil, care să atragă turiștii care vin în Bucovina și astfel orașul să se dezvolte și afacerile locale să prospere.\n\nCa să atragi însă turiști îți trebuie facilități și obiective turistice iar o Roată Panoramică ar fi benefică, din punctul meu de vedere, pentru dezvoltarea turismului în Suceava.\n\nNu îi înțeleg în acest context pe care care critică investiția dar în paralel se plâng că Suceava nu are facilități, parcuri de distracție și altele!\n\nTot miercuri, Ion Lungu a anunțat că intră în linie dreaptă și construirea unui Aqua Park în Suceava – o altă investiție care va aduce turiști la Suceava, cu siguranță!\n\nDacă întrebați oameni din domeniul HORECA, vă vor spune aproape la unison că este o investiție benefică pentru Suceava și chiar pentru toată Bucovina.\n\nRoata Panoramică ar deveni, pe lângă Ceteatea de Scaun a Sucevei sau Muzeul Satului, un veritabil obiectiv turistic!\n\nDesigur, în urmă cu mulți ani, când Suceava era groapă lângă groapă, când aveam în oraș două troleibuze vai de mama lor (în care vara făceai saună) iar buncărele de gunoaie se împuțeau în soare, ar fi fost un lux pentru suceveni să se gândească la o roată panoramică, la transport în comun nepoluant, la o sală polivalentă și chiar la zone de agrement.\n\nMerită să facem un exercițiu de memorie și să ne amintim cum arăta Suceava la finalul mandalului primarului Marian Ionescu, un exercițiu de memorie și pentru postacii înverșunați!\n\nAșa că, lansez întrebarea: de ce să nu aibă acum și Suceava Roată Panoramică, nu o merită?!",
        "label": "Bucovina"
    },
    {
        "title": "Ziua Naţională a Comemorării Holocaustului a fost marcată la Cajvana",
        "text": "Ziua Naţională a Comemorării Holocaustului a fost marcată, miercuri, 9 octombrie, şi la Liceul Tehnologic „Ştefan cel Mare” Cajvana.\n\nCoordonatoarea activităţii, prof. Angela Coca, a organizat cu acest prilej activitatea „Ziua Naţională de Comemorare a Holocaustului”, prezentând materiale informative despre holocaustul organizat de nazişti.\n\nActivitatea s-a desfăşurat în prezenţa directorilor unităţii de învăţământ din Cajvana, profesorii de istorie, director coordonator, prof. Nicolae Robu, şi director adjunct, prof. Iulian Ciotu, dar şi a celorlalte cadre didactice, membre ale catedrei de istorie, profesorii Ureche Casandra, Şoldan Ana-Maria, Bucşa Domnica şi Grigoraş Paul, participând elevi ai claselor a XI-a A şi a XI-a B.\n\nÎn deschidere cei prezenţi au păstrat un moment de reculegere în memoria victimelor care au pierit datorită politicii fasciste de discriminare rasială, în timpul celui de-Al Doilea Război Mondial, urmărind apoi un scurt discurs al prof. Angela Coca, care a evidenţiat contextual cauzele şi consecinţele operaţiunii de exterminare a evreilor.\n\n„În ziua de 9 octombrie 1941 a început deportarea evreilor din Bucovina în Transnistria în condiţii inumane, în vagoane de marfă. Durerea prin care au trecut este de neconceput, iar pierderea persoanelor dragi fiind irecuperabilă. Responsabil de acest masacru a fost Ion Antonescu, numind această operaţiune «Curăţarea Terenului». Acesta îi acuza pe evrei de colaborare în regimul sovietic”.\n\nTotodată, s-au evidenţiat contextul, cauzele şi consecinţele operaţiunii de exterminare a evreilor.\n\nActivitatea a continuat cu cuvântul directorului coordonator al Liceului Tehnologic „Ştefan cel Mare”, Cajvana, prof. Nicolae Robu, care a prezentat în detaliu un caz concret al unei victime a Holocaustului din Suceava, precum şi detalii despre lagărul de la Auschwitz pe care l-a vizitat. Cei prezenţi au fost foarte impresionaţi de tratamentul inuman la care au fost supuse victimele regimului criminal nazist.\n\n„Vorbim despre Holocaust pentru a cunoaşte istoria acestuia, dar mai ales pentru a înţelege că pentru binele prezent şi viitor avem datoria să cultivăm în fiecare din noi, dar şi în jurul nostru, valori ca respectul şi toleranţa, să ne ferim de prejudecăţi şi stereotipii, fiind normal să respectăm religia şi modul de viaţă ale fiecăruia” a declarat directorul coordonator al liceului.\n\nElevii Covaci Dorin, Bejenari Adina şi Josan Mihaela din clasa a XI-a B au prezentat apoi câte un referat despre teoria nazistă care a stat la baza antisemitismului, dar şi particularităţi ale deportării evreilor din România, după care a urmat prezentarea succintă a unor cărţi despre Holocaust, precum „Vânătoarea de români şi evrei” de Nicolae Gheorghiu, „Nazismul – o istorie ilustrată” de Paul Roland şi „Auschwitz, ultima staţie” de Eddy de Wind, prezentare realizată de eleva Gurău Alice din clasa a XI-a B.\n\nAceasta a făcut şi mai bine cunoscută zbuciumata istorie a evreilor români, evidenţiind dramele trăite de aceştia, dar şi modul în care ar trebui să ne raportăm noi, cei de astăzi, la aceste realităţi precum suferinţa, nedreptatea şi solidaritatea.\n\nPentru a fixa o imagine a Holocaustului a fost prezentată o machetă ce reprezenta lagărul de la Auschwitz, realizată de eleva Pîţu Damaris, precum şi unele reprezentări artistice (desene) realizate de către elevii Chindriş Ana-Maria (clasa a XI-a A), Huţanu Maria, Ilişoi Liliana, Ştirbu Ana-Maria, Cozachevici Elisa şi Cozachevici Alexandru din clasa a XI-a B.\n\nA urmat apoi vizionarea filmului documentar „Amintiri din infern – Bunici fără copilărie”, martorii Holocaustului fiind o dovadă de necontestat a acestei tragedii.\n\nÎn încheiere, directorul adjunct, prof. Iulian Ciotu, a subliniat faptul că „avem responsabilitatea de a ne aminti de Holocaust deoarece mintea umană uneori poate întrece limitele normalului. Astfel, trebuie cu toţii să respingem acest tip de comportament şi să comemorăm persoanele care au trait aceste drame”.\n\nCoordonatoarea activităţii, prof. Angela Coca, a mulţumit tuturor pentru participare şi implicarea în desfăşurarea evenimentului de comemorare a victimelor Holocaustului.\n\n„Avem responsabilitatea să ne amintim de Holocaust pentru a comemora victimele, pentru a condamna şi a respinge o ideologie ucigaşă şi rasistă şi, nu în ultimul rând, pentru a cinsti persoanele care şi-au păstrat umanitatea, într-un timp al antiumanităţii” a concluzionat doamna prof. Coca Angela. (Prof. înv. primar SESERMAN LIDIA-LOREDANA, responsabilă cu promovarea imaginii Liceului Tehnologic „Ştefan cel Mare” Cajvana)",
        "label": "Bucovina"
    },
    {
        "title": "„Părinţii şi Patria nu se vorbesc niciodată de rău!”",
        "text": "Un nou număr al revistei „Plăieşii”, al XIX-lea/octombrie 2024, publicaţie de cultură, informare şi opinie a Asociaţiei Naţionale Cultul Eroilor „Regina Maria”, a apărut recent, cu motto-ul „Părinţii şi Patria nu se vorbesc niciodată de rău!”.\n\nMulte şi interesante articole vom putea citi, răsfoind revista încă de la primele pagini color, atent ilustrate. Unul dintre titlurile care sar în ochi cititorilor în prima pagină este „23 August 1944: oportunitate, greşeală de calcul sau fatalitate?”, semnat de prof. univ. dr. Florin Pintescu, decanul Facultăţii de Istorie-Geografie din cadrul Universităţii „Ştefan cel Mare” Suceava, articol din care cităm: „…indiferent de slăbiciunile omeneşti, Armata română a ales în final să rămână pe drumul onoarei, datorită mai ales sacrificiului părţii celei mai alese a elitelor sale”. Alt articol interesant, cu tentă literară, este „Suntem români şi… punctuum!”, semnat de Lilina Tirel din Iaşi, care abordează participarea lui Mihai Eminescu la serbarea de la Putna din vara anului 1871 şi românismul poetului perceput în ţară şi străinătate. Apoi vin şi alte articole care întregesc armonios conţinutul revistei, precum „Biserica, armata şi şcoala – între simboluri sacre şi realitatea contemporană” (pr. prof. dr. doc. Mihai Valică), „Cum poţi să uiţi?”, un interviu cu scriitoarea Elena-Alina Andruhovici, realizat de Constantin Crăciun, „Dorul de casă” (Maria Sturdza Clopotaru), „Părinţii şi ara nu se vorbesc de rău!” (prof. Lenuţa Rusu), „Maistrul Dumitru Davidel a primit titlul de Cetăţean de onoare al comunei Baia” (Silviu Buculei). În total peste 25 de articole puteţi parcurge în revista „Plăieşii” care, din acest an, este editată şi tipărită în asociere cu municipiul şi Consiliul Local Suceava, directorul publicaţiei fiind generalul de brigadă (r.) dr. Ion Burlui.\n\nÎi mulţumim domnului maistru militar Dumitru Davidel, prim-vicepreşedinte al Asociaţiei Cultul Eroilor, pentru că, prin amabilitatea sa, am intrat şi noi în posesia revistei, primită chiar de Ziua Armatei Române, pe 25 octombrie.",
        "label": "Bucovina"
    },
    {
        "title": "Eveniment inedit, în plină toamnă, la Jahalia",
        "text": "3 noiembrie 2024, zi de sărbătoare la Jahalia, comuna Râşca, un colţi de rai păstorit cu vrednicie de preotul Stelian Grădinariu, un iubitor şi creator de literatură. Aici, la Centrul cultural, un spaţiu cochet, dotat şi cu aparatură audio-vizuală modernă, s-a adunat lume din localitate, dar şi din diferite zone ale judeţului, precum şi de la Iaşi. Cu sufletul deschis, oameni de seamă au vorbit despre dubla lansare de carte a scriitorilor Mihaela Grădinariu şi Ioan Ţicalo (fiică şi tată), cunoscuţi şi apreciaţi, pentru că aici solul rodeşte ramuri viguroase, comuna fiind deja pe harta literară a ţării.\n\nDrumul până acolo l-am parcurs împreună cu scriitorul Ion Filipciuc, „moşul de sub Rarău, dar nu cu suflet rău”, aşa cum i-a spus cu afecţiune Mihaela Grădinariu, şi cu profesorul şi publicistul siretean Silvestru Pânzariu, un guraliv care nu a tăcut decât atunci când l-a apostrofat zâmbind Ion Filipciuc, întrucât încurcaserăm ruta la un moment dat.\n\nÎncet, încet sala părea ca o grădină cu flori mângâind privirile, oameni ai locului, părinţi şi copii în straie naţionale, aşteptau cu bucurie începerea activităţii. În prezidiu, mari personalităţi, moderator fiind argintul-viu Mihaela Grădinariu, o voce inepuizabilă, aplaudată în repetate rânduri, colorând îndeaproape orice moment cu afirmaţii ce au sporit intensitatea lansării.\n\nCu vădită emoţie a deschis şirul evocării profesoara doctor Ionela Dumitruţ, directoarea şcolii, fostă elevă a celor doi scriitori, mulţumind aproape cu ochii în lacrimi pentru norocul de a-i fi avut ca modele în drumul ei spre literatură. Incursiunea în volumul lansat, „Vindecă-mă, moarte, de viaţă, cu un poem”, al Mihaelei Grădinariu, a dovedit că Ionela Dumitraş stăpâneşte solide cunoştinţe despre poezie, citind adesea versuri care conturează personalitatea şi profunzimea gândirii poetei, o creatoare greu de egalat. Cu modestia ce o caracterizează, a mărturisit spre final că are şi ea un volum de versuri, gata să vadă lumina tiparului.\n\nScriitorul, istoricul şi criticul literar Alexandru Ovidiu Vintilă, preşedinte al Societăţii Scriitorilor Bucovineni, redactor-şef al revistei „Bucovina literară”, s-a aplecat cu osârdie asupra romanului „Pământul – casa iubirii”, autor Ioan Ţicalo, surprinzând publicul avizat cu afirmaţii şi exemple privind talentul netăgăduit al acestuia, un autentic creator de roman, însumând până acum 24 de titluri.\n\nÎn cuvântul său, cu vocea-i blândă, atrăgătoare, profesorul universitar Grigore Ilisei a cucerit repede auditoriul, prezentând aspecte din creaţia Mihaelei Grădinariu, apreciindu-i vitalitatea, harul de a crea, stilul inconfundabil, exemplificând concludent, cu multe exemple, despre poezie din volumul lansat, dar şi din celelalte, şapte la număr.\n\nMihaela Grădinariu a mărturisit şi acum, mulţumindu-i scriitorului Grigore Ilisei pentru ajutorul ce i l-a dat într-un moment dificil pentru ea, legat de starea de sănătate de atunci.\n\nUn spaţiu apreciabil de timp a aparţinut profesorului universitar Mircea Ciubotaru, pe care Mihaela l-a avut la masterat, omul ce i-a descoperit talentul, îndrumându-i paşii spre adevărata literatură, afirmând că a fost o studentă de excepţie, o certă valoare, dotată cu adevărate calităţi, evidenţiindu-se mereu în problemele disciplinei pe care o preda. Deşi a debutat târziu, a spus Mircea Ciubotaru, Mihaela Grădinariu a urcat surprinzător spre consacrare, calitatea şi adâncimea versului său o individualizează pregnant, impunându-şi valoarea încă de la apariţia primului ei volum de poezii.\n\nDe asemenea a ţinut să precizeze şi alte preocupări ale poetei: istoric şi critic literar, gazetar, de la care nu se abate nicicum, numele ei fiind prezent în multe publicaţii de valoare ale literaturii române.\n\nÎn intervenţiile lor, fosta stareţă a Mănăstirii Voroneţ, Gabriela Platon, şi scriitorul fălticenean Constantin Bulboacă au mărturisit că au urmărit cu emoţie dubla lansare, urându-le celor doi scriitori cale lungă şi rodnică pe podul plutitor al literaturii de azi.\n\nUn mesaj emoţionant a transmis de pe patul de suferinţă distinsul profesor şi scriitor dolheştean Valeriu Sandovici, citit de Constantin Bephu, felicitându-i pe cei doi scriitori, exemple de dascăli adevăraţi, dorindu-le sănătate şi putere de a-şi spori zestrea scriitoricească.\n\nA fost o lansare de carte bine gândită, o adevărată sărbătoare a limbii române, încheiată cu un program artistic pregătit cu minuţiozitate de Mihaela Grădinariu; au evoluat formaţii ale elevilor, dar şi ale adulţilor, încântând publicul. Trebuie menţionat şi momentul susţinut de Puiu Creţu, profesor la Colegiul de Artă „Ciprian Porumbescu” din Suceava, care a interpretat la flaut câteva melodii de mare virtuozitate, răsplătite cu îndelungi aplauze.\n\nIsprava de la Jahalia s-a încheiat impresionant cu un cântec dedicat scriitorului Ioan Ţicalo, pe versurile soţiei acestuia, Zenovia, profesoară de o nobleţe aparte, în interpretarea strălucită la chitară, un real talent, a uneia dintre fiicele vrednicului primar al comunei, Ionuţ Andreica.\n\nFinalul, care nu se lăsa aşteptat, deşi „vreme trecuse la mijloc”, vorba lui Ion Creangă, a venit cu o binemeritată pauză, timp în care cei doi scriitori au oferit gratuit multe exemplare din cărţile lansate, dar şi cu o gustare, un suc, o cafea, alte bunătăţi la vreme de seară.\n\nCâţiva oaspeţi, printre care m-am numărat şi eu, am fost musafirii familiei preotului Grădinariu, continuând cu reluarea unor momente din timpul lansării, câteva referiri la literatura de azi, ciocnind câte un păhărel de ţuică sau vin, întru sănătatea gazdelor, cu urări de noi împliniri editoriale.\n\nMulţumind pentru ospitalitate, ne-am îndreptat fiecare „pe la casa cui ne are”, cu sufletul încărcat de bucurie că am participat la un eveniment de excepţie, marca Mihaela Grădinariu şi Ioan Ţicalo.\n\nDascăl înnăscut pentru profesie, absolventă a două facultăţi, apoi masterat şi doctorat, un adevărat semănător de credinţă şi lumină, dăruire, alături de părinţi în lumea satului, un animator cultural de mare valoare, Mihaela Grdinariu este „scriitor redutabil ce se impune vizibil în spaţiul literar românesc” (Mircea Ciubotaru).",
        "label": "Bucovina"
    },
    {
        "title": "Evanghelia zilei",
        "text": "În vremea aceea unul dintre farisei L-a rugat pe Iisus să mănânce la el. Şi, intrând în casa fariseului, a şezut la masă. Şi, iată, era în cetate o femeie păcătoa-să, care, aflând că Iisus şade la masă în casa fa-riseului, a adus un alabastru cu mir şi, stând înapoi lângă picioarele Lui şi plângând, a început să-I ude cu lacrimi picioarele, şi cu părul capului ei să le şteargă. Şi săruta picioarele Lui şi le ungea cu mir. Dar, văzând aceasta, fariseul care-L chemase a zis în sinea lui: Acesta, dacă ar fi proroc, ar şti cine e şi ce fel este femeia care se atinge de El, că este păcătoasă. Atunci, răspunzând, Iisus a zis către el: Simone, am să-ţi spun ceva. Învăţătorule, spune! zise el. Un cămătar avea doi datornici. Unul era dator cu cinci sute de dinari, iar celălalt, cu cincizeci. Dar, neavând ei cu ce să plătească, i-a iertat pe amândoi. Deci care dintre ei îl va iubi mai mult? Simon, răspunzând, a zis: Socotesc că acela căruia i-a iertat mai mult. Iar El i-a zis: Drept ai judecat. Şi întorcându-se către femeie, a zis lui Simon: Vezi pe femeia aceasta? Am intrat în casa ta şi apă pe picioare nu Mi-ai dat; ea însă cu lacrimi Mi-a udat picioarele şi le-a şters cu părul capului ei. Sărutare nu Mi-ai dat; ea însă, de când am intrat, n-a încetat să-Mi sărute picioarele. Cu untdelemn capul Meu nu l-ai uns; ea însă cu mir Mi-a uns picioarele. De aceea îţi zic: Iertate sunt păcatele ei cele multe, căci mult a iubit. Iar cui se iartă puţin, puţin iubeşte. Şi a zis ei: Iertate îţi sunt păcatele! Atunci au început cei ce şedeau împreună la masă să zică în sinea lor: Cine este Acesta care iartă şi păcatele? Dar Iisus a zis către femeie: Credinţa ta te-a mântuit; mergi în pace!",
        "label": "Bucovina"
    },
    {
        "title": "Gravura în piatră naturală: etapele procesului",
        "text": "Piatra naturală este un material unic ce se caracterizează, printre altele, prin durabilitatea și rezistența remarcabilă. Pentru a o pune și mai mult în valoare, se poate apela la o formă veche de artă, și anume gravura.\n\nGravura în piatra naturală nu este doar o formă de ornamentare, ci și o modalitate de a adăuga unicitate, simbolism și o notă personală fiecărei bucăți de piatră. Gravura se poate face pe diferite placi piatra naturala, inclusiv marmură, granit, calcar și ardezie. Tehnicile variază de la utilizarea uneltelor manuale tradiționale, cum ar fi dalta și ciocanul, până la tehnologii moderne precum gravarea laser. Fiecare metodă lasă o amprentă unică pe piatră, oferind textură și adâncime designului.\n\nÎn acest articol, vom prezenta procesul gravurii în piatra naturală:\n\nPrimul pas în procesul de gravură în piatra naturală începe cu alegerea materialului potrivit. Indiferent dacă optezi pentru marmură, granit, ardezie sau calcar, aceste materiale au texturi și culori unice, care vor influența aspectul final al produsului gravat.\n\nÎnainte de a începe gravura propriu-zisă, trebuie stabilit care este designul pe care trebuie să îl aibă produsul final. Acesta poate varia de la motive decorative și florale, până la texte personalizate sau chiar reproduceri ale unor opere de artă celebre. Precizia și atenția la detalii sunt esențiale în această etapă.\n\nGravura fiecărei plăci de piatră naturală este o modalitate prin care adaugi personalitate spațiului în care alegi să o montezi. De la inițiale și date importante la simboluri sau citate, gravura devine o formă de comunicare artistică.\n\nUrmătorul pas este pregătirea suprafeței. Aceasta se realizează prin curățarea și lustruirea pietrei naturale. Întregul proces asigură o suprafață netedă și uniformă, esențială pentru reușirea gravurii.\n\nExistă mai multe tehnici de gravură în piatra naturală, inclusiv gravura manuală cu burghie și dălți – realizată de meșteri – sau gravura asistată de tehnologie cu ajutorul laserelor pentru detalii extrem de fine. Fiecare tehnică adaugă unicitate și caracter produsului finit.\n\nOdată ce gravura este finalizată, fii sigur că rezultatul va fi unul de calitate și rezistent. Piatra naturală păstrează întotdeauna frumusețea, fiind un element central, indiferent de spațiul în care alegi să o integrezi.\n\nPiatra naturală gravată poate fi integrată în diverse spații: în interior (bucătărie) și exterior (monumente sau fântâni decorative). Această versatilitate face ca gravura în piatra naturală să fie o opțiune populară pentru proiecte de design interior și exterior.\n\nDeși nu este un proces foarte cunoscut, gravura în piatra naturală are rolul de a răspunde provocărilor și gusturilor contemporane. Aceasta adaugă personalitate produsului obișnuit. Fiind o formă de expresie artistică ce adaugă profunzime și rafinament spațiului, gravura transformă piatra naturală într-un element durabil și personalizat.",
        "label": "Bucovina"
    },
    {
        "title": "Cod galben de inundații pe râurile din județul Suceava",
        "text": "Cod galben de inundații pe râurile din județul Suceava. Asta după ce meteorologii au emis atenționări de furtuni și ploi abundente în următoarele ore.\n\nPotrivit hidrologilor, ca urmare a precipitaţiilor înregistrate, a celor prognozate şi a propagării, se pot produce scurgeri importante pe versanţi, torenţi, pâraie, viituri rapide, creşteri de debite şi de niveluri, cu posibile depăşiri ale Cotelor de atenţie, pe râurile mici din bazinele hidrografice.\n\nSunt vizare râurile: Suceava – bazin amonte S.H. Brodina şi afluenţii aferenţi sectorului aval S.H. Brodina şi Moldova – bazin amonte S.H. Fundu Moldovei şi afluenţii aferenţi sectorului aval S.H. Fundu Moldovei – amonte confluenţă cu râul Râşca (judeţul Suceava).\n\nFenomenele hidrologice periculoase se pot produce cu probabilitate şi intensitate mai mare pe unele râuri mici din bazinul hidrografic Moldoviţa.",
        "label": "Bucovina"
    },
    {
        "title": "„Stejarii memoriei” şi „arborii recunoştinţei” pentru eroii căzuţi la datorie pentru ţară",
        "text": "La Capela „Înălţarea Domnului” a Eroilor Neamului din Udeşti, capelă construită între anii 1925 – 1936 din subscripţii publice şi cu jertfa urmaşilor celor căzuţi la datorie pentru ţară, a avut loc vineri, 1 noiembrie, replantarea „stejarilor memoriei”, a „arborilor recunoştinţei” şi a celor trei aliniamente a gardului viu de protecţie.\n\nActivitatea a început cu o slujbă religioasă de binecuvântare a activităţii după care au urmat mesaje din partea administraţiei publice a judeţului Suceava, Direcţiei Silvice Suceava şi a Ocolului Silvic Dolhasca, Filialei Suceava a Asociaţiei Naţionale Cultul Eroilor „Regina Maria”, Primăriei Comunei Udeşti, Parohiei „Sfântul Dumitru” din Udeşti, Şcolii Gimnaziale „Academician Haralambie Mihăescu” din Udeşti.\n\nMesaje emoţionante au fost transmise şi de reprezentanţii Muzeului Militar „Ştefan cel Mare”, Filiala Moldova, Iaşi, şi ai Muzeului Militar Naţional „Regele Ferdinand I”.\n\n„Activitatea din 1 noiembrie, de la Capela Eroilor Neamului din comuna Udeşti, constituie o datorie a noastră, a celor de azi, pentru cinstirea personalităţilor româneşti şi din statele Aliate, a ostaşilor români şi Aliaţi căzuţi în luptă pentru izbânda comună în Marele Război şi a generaţiilor care au înfăptuit şi apărat Marea Unirea şi reprezintă un act de educaţie civică şi de responsabilitate, precum şi un mesaj adresat în acest scop către publicul larg, în special cel tânăr.\n\nFie ca Bunul Dumnezeu să binecuvânteze şi să răsplătească ajutorul şi dragostea tuturor şi a fiecăruia în parte!” a fost mesajul dr. Dan Prisăcaru, coordonatorul Muzeului Militar „Ştefan cel Mare”, Filiala Moldova, Iaşi, a Muzeului Militar Naţional „Regele Ferdinand I”, în numele Grupului de acţiune pentru realizarea Ansamblului Memorial Internaţional de la Capela Eroilor neamului din Udeşti.\n\n„Târg de toamnă al produselor sufleteşti ale conştiinţei de neam”\n\nAtmosfera ceremoniei a fost evocată într-o notă poetică, cu imagini deosebit de sugestive, precum stejarii şi arborii care, peste secole, ar urma să sprijine capela cu rădăcinile lor şi să o apere de pericolele ce s-ar abate asupra neamului românesc, de colonelul (r) Constantin Crăciun, prim-vicepreşedinte al Filialei Suceava a Asociaţiei Naţionale Cultul Eroilor „Regina Maria”. Colonelul Crăciun a scos în evidenţă un puternic sentiment de patriotism şi continuitate a valorilor tradiţionale, care sunt transmise noilor generaţii prin educaţie şi simboluri naţionale. De asemenea, exprimarea literară, cu aluzii la „viţa neamului românesc” şi „valenţe mesianice”, adaugă o dimensiune profund spirituală evenimentului, amplificând sentimentul de mândrie naţională şi de solidaritate faţă de valorile româneşti.\n\n„În plină toamnă, la Udeştii de pe Suceavă, fii şi fiice ale acestui sat, aşezat cândva la graniţa ce ne diferenţia pe noi, românii moldoveni în, «bucovineni» şi «regăţeni», şi-au etalat frumoasele şi bogatele roade ale educaţiei lor patriotice româneşti într-un loc care tinde să capete valenţe mesianice: Capela Eroilor Neamului.\n\nPrin grija ce le-o vor purta «stejarilor neamului» şi «arborilor recunoştinţei», sădiţi şi prin truda lor în acest loc sacru, elevii de astăzi ai Cercului Cultul Eroilor din Şcoala Gimnazială «Academician Haralambie Mihăescu» Udeşti, prin conştiinţă curată şi neîntinată niciunui crez străin antiromânesc, dar şi prin legământul izvorât din «Hrisovul de danie», vor contribui, cu ani buni, la devenirea lor ca stejari / arbori seculari, întocmai ca viţa neamului românesc.\n\nAtunci, peste secole, ei vor consolida cu rădăcinile lor zidurile capelei, iar prin coroanele lor o vor străjui de toate relele ce se vor îndrepta împotriva neamului nostru.\n\nFelicitări tuturor instituţiilor şi reprezentanţilor acestora care au organizat şi au contribuit, material şi spiritual, la acest eveniment remarcabil: Ceremonialul de replantare a «Stejarilor memoriei» şi a «arborilor recunoştinţei» de la Capela Eroilor Neamului din comuna Udeşti, judeţul Suceava.\n\nNe bucurăm că şi organizaţia noastră a participat la ceea ce în mod plastic am putea numi Târgul de toamnă al «produselor» sufleteşti ale conştiinţei de neam” ne-a spus colonel (r) Constantin Crăciun.\n\nManifestările s-au încheiat la Căminul Cultural „Mircea Motrici” din Udeşti, unde cei prezenţi au scos în evidenţă respectul şi aprecierea pentru eroii neamului românesc.",
        "label": "Bucovina"
    },
    {
        "title": "Gheorghe Flutur a semnat certificatul de urbanism pentru Centura Ocolitoare Gura Humorului în regim de autostradă FOTO",
        "text": "Gheorghe Flutur a declarat că s-a finalizat documentația tehnică întocmită de firma Proiect Construct Regiunea Transilvania SRL și prin urmare s-a putut semna acest contract. Reamintim că anul trecut, în luna septembrie, CJ Suceava și-a asumat preluarea acestei porțiuni de drum pentru a grăbi procedurile și pentru a începe cât mai repede construcția Centurii Ocolitoare în cea mai aglomerară zonă a județului, mai ales în sezonul estival.\n\nDe asemenea, reamintim faptul că Centura Ocolitoare Gura Humorului are 10.3 km, se construiește pe raza comunelor Păltinioasa și Capu Câmpului și a orașelor Gura Humorului și Frasin, are 2 noduri rutiere ce fac legătura cu viitorul traseu al Autostrăzii Nordului, atât la Păltinoasa, cât și la Frasin, are 3 km de viaducte de coastă, 4 pasaje, lățimea platformei 23,5 m, drumul are 2 benzi pe sens, separator de sens și viteză de proiectare 120 km/h. Valoarea totală actualizată a proiectului este de 314,4 milioane de euro fără TVA.\n\nUrmează obținerea Acordului de mediu, care înseamnă analiza asupra impactului mediului și studiul de evaluare adecvat, depunerea documentației pentru expropriere prin Hotărâre de Guvern a proprietarilor de pe culoar și depunerea la finanţare. Gheorghe Flutur speră ca anul viitor să se depună la finanţare acest proiect în vederea întocmirii proiectului tehnic și a execuției lucrărilor.",
        "label": "Bucovina"
    },
    {
        "title": "Nou-născuți salvați de infirmiere și asistente care au intrat prin foc și fum și au scos micuții din incendiul de la Spitalul Județean Suceava",
        "text": "Nou-născuți salvați de infirmiere și asistente care au intrat prin foc și fum și au scos micuții din incendiul de la Spitalul Județean Suceava. Aceștia sunt adevărații eroi ai zilei de joi, atunci când un incendiu a izbucnit în Secția de Ginecologie a spitalului.\n\nNu sunt cuvinte mari, este realitatea! Au fost cadre sanitare care în doar câteva secunde au reușit să scoată din fum și din flăcări mămici și copilași fragili – care ar fi fost condamnați la moarte sigură dacă personalul nu ar fi acționat cu promptitudine.\n\nÎn momentul în care pompierii de la ISU Bucovina au ajuns, la primele ore ale zilei de joi la Spitalul Județean Suceava pentru a interveni, deja secția în care izbucnise incendiul era evacuată. Mamele și copiii erau în siguranță deși se aflau în stare de șoc.\n\nDoar reacția acestor cadre a făcut ca la Spitalul Județean Suceava să nu se întâmple o tragedie iar apoi intervenția pompierilor. Dar primele minute au fost esențiale în condițiile în care spațiile în care se aflau nou-născuții erau inundate de fum.\n\nDumnezeu a fost cu acei copii în teribila noapte și a fost alături de cadrele medico-sanitare. Și încă ceva… acele cadre au fost anterior instruite așa cum trebuie de cei de la ISU Suceava cum să reacționeze în caz de incendiu și…au reacționat.\n\nDesigur, sunt pagube, ar fi fost bine să nu se întâmple un astfel de incident, dar s-a întâmplat. Aproape 400 de persoane au fost evacuate, din secții întregi și evacuarea s-a făcut ca la carte, fără ca nimeni să nu fie rănit iar mărturie stau declarațiile mămicilor care au trecut prin momente de groază dar care au povestit despre reacția promptă a personalului.\n\nÎn plus, aparatura medicală de valoare a fost scoasă de același personal, pentru a nu fi distrusă în incendiu sau în timpul intervenției pompierilor.\n\nȘi iar îmi aduc aminte cum personalul Spitalului Județean Suceava era arătat cu degetul în toată țara, la începutul pandemiei, în primăvara lui 2020, când unitatea medicală devenise focar de COVID din cauză că autoritățile centrale nu au luat măsuri la timp pentru prevenirea bolii în țara noastră.\n\nȘi iar îmi aduc aminte cum președintele Iohannis a ieșit public și a anunțat atunci, în momente grele pentru suceveni, că retrage medalia de onoare pe care o acordase Spitalului Județean Suceava – când a venit să taie panglica la o investiție făcută de Gheorghe Flutur și Vasile Râmbu și când…a plantat un platan, că era în campanie electorală și avea nevoie de voturi!\n\nOamenii aceștia nu au nevoie de nici o medalie, au nevoie doar de respectul și de prețuirea noastră dar și de sprijin din partea sucevenilor! Oamenii aceștia, pe care mulți habarniști și conspiraționiști i-au numit în pandemie CRIMINALI au salvat sute de vieți într-o noapte și în primul rând viețile unor copilași nevinovați! Asta nu trebuie să uităm!\n\nȘi spitalul acesta, cu tot cu medalia retrasă de un președinte aflat vremelnic în fruntea unui stat catalogat chiar de el EȘUAT , are dotări moderne, dotări făcute în ani de zile, prin investiții importante și arată mai bine decât unele clinici universitare. Și uite așa, spre deosebire de alte spitale, unde oamenii au ars de vii, aici senzorii de fum și-au făcut treaba și au dat alarma la timp iar personalul a acționat foarte prompt!\n\nVineri, managerul Spitalului Județean, medicul Alexandru Calancea, a transmis mulțumiri cadrelor care au acționat în noaptea incendiului.\n\n”Conducerea Spitalului Județean de Urgență Sf. Ioan cel Nou Suceava, prin manager interimar dr. CALANCEA Alexandru multumește tuturor angajaților unității sanitare care au dat dovada de receptivitate și disponibilitatea de a susține activitatea complexă din noaptea 02.02.2022 și vă transmite cele mai calde urări de bine.\n\nProfesionalismul de care ați dat dovadă și dăruirea față de semenii dumneavoastră sunt dovada cea mai evidentă a unei munci făcută cu dăruire.\n\nPersonal vă transmit un mesaj de apreciere și multumire, pentru loialitatea și curajul cu care ați onorat Spitalul Județean de Urgență Sf. Ioan cel Nou Suceava.\n\nApreciez și capacitatea de răspuns la această provocare și a instituțiilor implicate direct la gestionarea situației”, este mesajul managerului Alexandru Calancea.\n\nAcelași mesaj de mulțumire a fost transmis și de Gheorghe Flutur și de primarul Ion Lungu, un mesaj către oameni care au salvat și vor salva în continuare vieți, într-un spital în care se investește și s-au investit fonduri importante și pentru care fiecare pacient salvat de la moarte sau din boală reprezintă adevărata medalie de onoare!!!",
        "label": "Bucovina"
    },
    {
        "title": "Prins în flagrant de polițiști în timp ce încerca să amaneteze căști furate",
        "text": "Sucevean prins în flagrant de polițiști în timp ce încerca să amaneteze căști furate. Din nefericire pentru bărbat, perechea de căști aveau un dispozitiv de localizare.\n\nLa data de 29 octombrie, în jurul orei 12.00, Poliția Municipiului Suceava a fost sesizată de un tânăr cu privire la faptul că la data de 28 octombrie, în jurul orelor 20.45, în timp ce se afla în stația TPL Centru de pe strada Ana Ipătescu, i-a fost sustrasă o pereche de căști.\n\nÎn zona indicată de către persoana vătămată, respectiv în apropierea simigeriei Luca, din stația TPL de pe strada Ana Ipătescu, unde pe telefonul acestuia apăreau ca fiind localizate căștile în cauză, în incinta unei case de amanet, polițiștii au identificat un bărbat.\n\nAcesta oferea angajatului casei de amanet o pereche de căști spre amanetare.\n\nDin discuțiile purtate cu angajatul casei de amanet, a reieșit faptul că la data de 29 octombrie, în jurul orei 12.30, bărbatul respectiv a venit cu o pereche de căști pentru a o amaneta. Tranzacția nu a mai fost efectuată întrucât au intrat lucrătorii de poliție.\n\nIndividul respectiv a recunoscut polițiștilor că, deși căștile nu îi aparțineau. El a spus că a vrut să le amaneteze, susținând că le-a găsit în momentul în care acestea i-au căzut părții vătămate.\n\nÎn cauză s-a întocmit proces-verbal de constatare a infracțiunii flagrante sub aspectul săvârșirii infracținii de ”furt”, cercetările urmând a fi continuate de lucrători din cadrul Poliției Municipiului Suceava.",
        "label": "Bucovina"
    },
    {
        "title": "Au fost reținuți trei tineri care ar fi vandalizat 50 de mașini în cartierul sucevean Burdujeni VIDEO",
        "text": "Au fost reținuți trei tineri care ar fi vandalizat 50 de mașini în cartierul sucevean Burdujeni. Aceștia au distrus lunete, au spart oglinzi retrovizoare și au scos plăcuțele de înmatriculare a 50 de mașini parcate, într-o singură noapte.\n\nEste vorba despre trei tineri cu vârste cuprinse între 22 și 23 de ani, doi bărbați și o femeie – soția unuia dintre indiviozi, care în dimineața de 05 noiembrie 2024, au asociat distracția cu acte de vandalism stradal.\n\nEi au provocat distrugeri mai multor autoturisme parcate pe străzi din cartierul sucevean Burdujeni, rupând suporturile de susținere și numerele de înmatriculare ale vehiculelor sau provocând distrugeri parbrizelor și lunetelor.\n\nFiecare act de distrugere a fost documentat și investigat și cu sprijinul Poliției Locale din cadrul Primăriei Suceava, fiind vizionate peste 1000 de minute de imagini de pe camerele de supraveghere, prin corelare cu material probator adminstrat prin mijloace investigative și criminalistice.\n\nÎn urma activităților informative operative și a cercetărilor complexe s-a reușit administrarea probatoriului de către lucrători din cadrul BIC Suceava, iar la data de 06.11.2024 s-a dispus efectuarea în continuare a urmăririi penale față de doi bărbați, ambii de 23 de ani domiciliația în municipiul Suceava și o tânără de 22 de ani, de asemenea din municipiul Suceava.\n\nLa data de 06.11.2024, începând cu orele 22.00, polițiștii din cadrul Biroului de Investigații Criminale – Poliția Municipiului Suceava au dispus măsura preventivă a reținerii față de cei trei tineri pentru o perioadă de 24 ore, aceștia urmând a fi introduși în Centrele de Reținere și Arest Preventiv din cadrul IPJ Iași și IPJ Botoșani.\n\nCei trei urmează a fi prezentați Parchetului de pe lângă Judecătoria Suceava cu propunere de luarea a unei măsuri preventive.\n\nÎn cauză, cercetările sunt continuate sub aspectul comiterii infracțiunilor de distrugere în formă continuată, în vederea probării întregii activități infracționale.\n\nActivitățile investigative și de cercetare penală au fost desfășurate sub coordonarea Parchetului de pe lângă Judecătoria Suceava, fiind sprijinite și de către Polița Locală – Primăria Municipiului Suceava.",
        "label": "Bucovina"
    },
    {
        "title": "Gheorghe Flutur anunță finalizarea studiului de fezabilitate pentru centura orașului Gura Humorului",
        "text": "Președintele CJ Suceava a declarat că marți a avut loc ultima dezbatere publică în vederea obținerii acordului de mediu, urmând aprobarea documentației de către Ministrul Transporturilor și apoi aprobarea în Guvern a indicatorilor tehnico-economici pentru a se scoate la licitație execuția lucrărilor.\n\nReamintim că noi, Consiliul Județean Suceava, am preluat organizarea tuturor procedurilor:\n\n1. În ianuarie 2021 s-a încheiat proiect de parteneriat cu Ministerul Transporturilor.\n\n2. În perioada ianuarie – octombrie 2021 s-a organizat licitația pentru studiul de fezabilitate.\n\n3. În perioada octombrie 2021 – octombrie 2022 s-a elaborat studiul de fezabilitate (propunerea și alegerea tronsonului drumului, studiul geotehnic – foraje, descărcarea arheologică, studiul de trafic).\n\n4. În perioada noiembrie 2022 – septembrie 2023, întocmirea documentației pentru Acordul de Mediu, acordul de la Apele Romane, identificarea proprietarilor, schimbarea sursei de finanțare de pe POIM pe POT (Programul Operațional de Transport 2021-2027)\n\n5. În prezent, obținerea acordului de mediu, aprobarea studiului de către Ministerul Transporturilor și aprobarea prin Hotărâre de Guvern, scoaterea la licitație a lucrărilor de execuție a variantei ocolitoare a orașului Gura Humorului.",
        "label": "Bucovina"
    },
    {
        "title": "Lucrările de montare a parapetelor de protecţie pe DN 17, în zona Mestecăniş, au fost finalizate",
        "text": "Direcţia Regională de Drumuri şi Poduri (DRDP) Iaşi a anunţat ieri finalizarea lucrărilor de montare a parapetelor de protecţie pe rulouri pe DN 17, în zona Mestecăniş.\n\nPe acest sector, au fost instalaţi aproximativ 800 de metri de parapet de protecţie, completând astfel măsurile de siguranţă rutieră implementate recent pe alte sectoare periculoase.\n\nDe asemenea, un alt tronson de 1.200 de metri de parapet de protecţie a fost montat pe sectorul DN 17 cuprins între limita judeţelor Suceava, Bistriţa-Năsăud (Pasul Tihuţa) şi localitatea Poiana Stampei.\n\nAmbele zone sunt cunoscute pentru curbele periculoase care prezintă un risc crescut de derapare şi accidente.\n\nAceste măsuri fac parte din programul naţional derulat de Compania Naţională de Administrare a Infrastructurii Rutiere (CNAIR) SA, având ca scop reducerea riscului de accidente grave pe drumurile naţionale. Parapetul pe rulouri, o soluţie inovativă de protecţie rutieră, este proiectat pentru a diminua gravitatea accidentelor, dispersând energia impactului de-a lungul structurii cu ajutorul rolelor.\n\nMăsurile implementate sunt menite să sporească siguranţa participanţilor la trafic pe sectoarele de drum cu risc crescut, contribuind astfel la prevenirea evenimentelor rutiere şi la protejarea vieţilor omeneşti, precizează sursa citată. (N.B.)",
        "label": "Bucovina"
    },
    {
        "title": "O fetiţă de 10 ani a fost lovită de un mânz speriat",
        "text": "Poliţiştii Secţiei 5 Poliţie Rurală Dărmăneşti au fost sesizaţi, miercuri după-amiază, cu privire la un incident petrecut în satul Părhăuţi, comuna Todireşti. O fetiţă de 10 ani a fost transportată de urgenţă la UPU a Spitalului Judeţean Suceava după ce a fost lovită de un cal.\n\nPotrivit primelor date ale anchetei, incidentul s-a produs în jurul orei 14:30, pe când fetiţa se deplasa pe un drum comunal, pe lângă bicicleta sa. În acel moment, pe lângă ea a trecut o căruţă trasă de un cal, căruţă condusă de localnic. Alături de cal se afla şi un mânz dezlegat, care s-a speriat şi a lovit-o pe fetiţă cu copitele în zona şoldului drept.\n\nLa faţa locului a intervenit un echipaj medical, care a acordat fetiţei primul ajutor, după care a fost transportată la UPU. Diagnosticul preliminar stabilit de medici a fost „contuzie şold drept”.\n\nPoliţiştii au deschis un dosar penal pentru săvârşirea infracţiunii „vătămare corporală din culpă”. (N.B.)",
        "label": "Bucovina"
    },
    {
        "title": "PSD Suceava acuză PNL de alianțe cu AUR în mai multe localități din județ",
        "text": "PSD Suceava acuză PNL de alianțe cu AUR în mai multe localități din județ. Asta după ce liberalii au remis luni un comunicat de presă în care făceau acuzații că cei din PSD ar face campanie electorală pentru liderul AUR – George Simion.\n\nÎntr-un comunicat al PSD Suceava se arată că s-au făcut alianțe PNL – AUR în mai multe localități din județ: Gura Humorului, Siret, Frasin, Cajvana Brodina, Frătăuții Noi.\n\n“Tupeul ordinar și nesimțirea parlamentarilor liberali ai fostului președinte al Consiliului Județean, Gheorghe Flutur, nu au limite.\n\nÎn timp ce strigă că PSD are înțelegeri subterane cu AUR, liberalii pun țara la cale cu membrii partidului lui George Simion.\n\nSunt zeci de exemple în țară, dar noi vă arătăm astăzi doar cele de la Suceava.\n\nAsta în timp ce “fluturii mai mici” ai fostului președinte al Consiliului Județean aruncă în conferințe de presă tot felul de acuzații murdare despre un presupus blat PSD – AUR.\n\n Dar haideți să vedem realitatea.\n\nPentru alegerea viceprimarilor și pentru a crea majorități în consiliile locale, liberalii lui Flutur au făcut în mai multe localități din județ fel de fel de înțelegeri chiar cu cei din AUR.\n\nLa Gura Humorului, Siret, Frasin, Cajvana, Brodina, Frătăuții Noi… și cine știe câte mai urmează.\n\nDeci cine e partenerul real al celor de la AUR?\n\nRăspunsul este evident și de necontestat: PNL și al său președinte Gheorghe Flutur.\n\nCulmea, chiar ieri liberalul Ioan Balan le explica jurnaliștilor cât de periculoase sunt alianțele cu AUR.\n\n Ați ajuns să mințiți cu atâta nonșalanță, dle Balan, chiar și în conferințele de presă.\n\nDacă tot ați deschis subiectul, de ce nu le-ați explicat jurnaliștilor de ce strategul de campanie al lui Ciucă, Silviu Mănăstire, s-a întâlnit la ceas de seară cu George Simion?\n\n Sau să le spuneți de alianțele PNL-AUR de la Satu Mare, Iași, Olt, Vâlcea, Botoșani și Suceava.\n\n Este clar că nu mai vorbim de cazuri izolate, accidentale, ci de o practică de partid aprobată de la centru, adică aprobată chiar de Nicolae Ciucă.\n\nDe altfel, singura strategie de campanie a armatei generalului Ciucă și a soldatului lui fidel, Flutur, este aceea de a ataca PSD cu tot felul de scenarii tâmpite.\n\nJenante, cum le descrie astăzi în presă chiar fostul mare lider liberal Crin Antonescu: „PNL riscă foarte mult prin această campanie incoerentă, lipsită de identitate, în care, în anumite momente, prilejuiește chiar situații jenante…”\n\nP.S. Mai sunt câteva zile și Ciucă al vostru e istorie. Ghiciți cine urmează?\n\nLuați partea bună a lucrurilor: scăpați și voi de situațiile acestea jenante în care trebuie să vă puneți",
        "label": "Bucovina"
    },
    {
        "title": "Opt unităţi şcolare din judeţ vor primi 120 de calculatoare",
        "text": "Alte 2.000 de calculatoare recondiţionate de Ateliere Fără Frontiere vor fi donate, în a doua parte a ediţiei Dăm Click pe România 2024, către 135 de instituţii educaţionale din 37 de judeţe ale ţării.\n\nDăm Click pe România este un program al Asociaţiei Ateliere Fără Frontiere care urmăreşte digitalizarea educaţiei din România şi scăderea decalajului educaţional prin echiparea cu infrastructură digitală a organizaţiilor educaţionale ce activează în mediul rural sau urban marginalizat: grădiniţe, şcoli, licee, organizaţii nonguvernamentale sau instituţii publice cu caracter social.\n\nÎn urma celui de-al doilea apel derulat în perioada 20 septembrie – 18 octombrie a.c., 8 instituţii educaţionale din judeţul Suceava vor primi un total de 120 de calculatoare recondiţionate, ajungând astfel la 765 de beneficiari: Şcoala Gimnazială Berchişeşti, Şcoala Gimnazială „Bogdan Vodă” Rădăuţi, Clubul Copiilor Rădăuţi, Şcoala Gimnazială Româneşti, comuna Grăniceşti, Şcoala Gimnazială „Acad. H. Mihăescu” Udeşti – structura Plăvălari, Asociaţia Everyone Deserves Non – Violence and Equality, Şcoala Gimnazială „Nicolae Labiş” Mălini, Fundaţia Te Aud România.\n\nEdiţia Dăm Click pe România 2024, susţinută de Kaufland România şi OMV Petrom, a avut două apeluri de proiecte, iar, la finalul ediţiei, 4.000 de calculatoare vor ajunge la un total de 287 de unităţi şcolare şi alte organizaţii educaţionale care activează în comunităţi defavorizate.\n\nNi s-a precizat că selectarea laureaţilor s-a făcut printr-un proces de jurizare la care au participat în mod voluntar partenerii şi echipa programului. Fiecare aplicaţie înscrisă a fost notată între 1 şi 10 pe baza unei grile de evaluare unice ce a urmărit sustenabilitatea, relevanţa şi impactul donaţiei de calculatoare.\n\nCalculatoarele donate în acest program sunt echipamentele IT uzate pe care Ateliere Fără Frontiere le obţine în calitate de colector autorizat de la companii şi diverse organizaţii, toate fiind recondiţionate de persoanele din grupuri vulnerabile şi dezavantajate care lucrează în Educlick, unul dintre atelierele de inserţie socio-profesională ale asociaţiei.\n\nAflăm că, din 2008, Ateliere Fără Frontiere a donat prin programul său de donaţii peste 30.000 de calculatoare recondiţionate în atelierul Educlick. În total, peste 3.000 de organizaţii educaţionale au beneficiat de echipamente în ultimii 16 ani, echivalentul a mai bine de 10% din totalul şcolilor din România.",
        "label": "Bucovina"
    },
    {
        "title": "Se lucrează intens la ruta alternativă Cartier Europa-Ipotești FOTO",
        "text": "Se lucrează intens la ruta alternativă Cartier Europa-Ipotești, spune primarul Ion Lungu, care a inspectat lucrările pe teren.\n\nEdilul declară că este foarte importantă această rută pentru accesul în Cartierul Europa.\n\nIon Lungu a mai anunțat miercuri că, în acest an, se vor finaliza toate lucrările în Cartierul Europa, aducțiune gaz metan + asfaltarea celorlalte străzi.\n\nDe asemenea, municipalitatea va asfalta în zona Tătărași străzile: Emil Cioran (stradă care a fost licitată), Nicolae Titulescu și Petru Comărnescu.\n\nAcestea pot fi racordate la ruta alternativă spre Ipotești, pentru fluidizarea traficului rutier în zonă.",
        "label": "Bucovina"
    },
    {
        "title": "Educaţia ecologică în şcoli – un parteneriat pentru un viitor verde",
        "text": "Plini de entuziasm, elevii Şcolii Gimnaziale Vereşti au participat recent la un proiect ecologic deosebit, desfăşurat în colaborare cu Ocolul Silvic Adâncata. Sub genericul „Un pom, o viaţă, un om”, activitatea a adus în prim-plan importanţa protecţiei mediului şi a educaţiei ecologice, transformând o simplă zi de şcoală într-o lecţie practică de viaţă.\n\nUnul dintre momentele-cheie ale proiectului a fost interacţiunea elevilor cu dl Sorin Florea, pădurarul care a fost ghidul lor de-a lungul întregii activităţi. Cu o atitudine deschisă şi o răbdare rar întâlnită, dl Sorin Florea a fost un model de omenie şi amabilitate, explicând fiecărui copil rolul pe care fiecare copac îl joacă în ecosistemul pădurii. Prin modul său de a comunica şi prin pasiunea cu care povestea despre natură, a reuşit să capteze atenţia tuturor, oferind lecţii valoroase despre respectul faţă de mediu.\n\nDescoperirea secretelor Pădurii: de la tinerii puieţi, la arborii maturi\n\nUna dintre cele mai captivante experienţe a fost vizitarea plantaţiilor de copaci, unde elevii au putut observa cum arată o pădure în diferite etape de dezvoltare: plantaţii de 4 ani, 10 ani şi 20 de ani. Această incursiune în timp le-a permis acestora să vadă concret cum creşte o pădure şi cât de diferită poate fi în funcţie de vârstă. Elevii au fost surprinşi să observe cum copacii tineri de 4 ani abia îşi găsesc locul în peisaj, plini de verde crud şi frunziş des, în timp ce plantaţiile de 10 ani încep să formeze adevărate alei naturale, cu tulpini mai puternice şi o diversitate mai bogată. În pădurile de 20 de ani, elevii au fost fascinaţi de atmosfera de linişte şi umbră, înţelegând că răbdarea şi protecţia naturii dau roade pe termen lung.\n\nAceste momente de observaţie au fost o revelaţie pentru ei, subliniind importanţa continuităţii şi a grijii constante faţă de mediu. Mulţi dintre copii au declarat că, văzând cu ochii lor procesul de creştere a copacilor, şi-au schimbat perspectiva asupra naturii, realizând că ceea ce plantează azi va deveni o pădure de care se vor putea bucura generaţiile viitoare.\n\nElevii au avut ocazia să se implice direct în plantarea de puieţi, o activitate care i-a adus mai aproape de natură şi i-a învăţat lecţii preţioase despre responsabilitate. Dl Sorin Florea i-a ghidat pas cu pas, explicându-le cum să aleagă locul potrivit pentru fiecare copăcel şi cum să îl planteze corect, pentru a asigura o creştere sănătoasă.\n\nActivitatea a fost marcată şi de momente neaşteptate, care au completat experienţa elevilor. În timpul vizitei prin pădure, copiii au fost martorii diferitor animale care, surprinse de prezenţa umană, şi-au schimbat comportamentul firesc. Aceste întâlniri au oferit ocazia perfectă pentru a discuta despre cum trebuie să interacţionăm cu fauna şi despre impactul pe care prezenţa umană îl poate avea asupra echilibrului natural.\n\nDl Sorin Florea le-a povestit despre regulile nescrise ale pădurii şi despre cât de important este să fim atenţi la detalii, să înţelegem că fiecare acţiune are un efect şi să tratăm natura cu respect şi grijă. Copiii au înţeles că pădurea nu este doar un loc de recreere, ci un ecosistem complex, care necesită atenţie şi protecţie.\n\nConcluzii şi impresii de la finalul proiectului\n\nAceastă experienţă a fost o adevărată lecţie de viaţă pentru elevii Şcolii Gimnaziale Vereşti, care au plecat acasă nu doar cu cunoştinţe noi, ci şi cu o dorinţă reînnoită de a proteja natura. Proiectul „Un pom, o viaţă, un om” a fost mai mult decât o simplă activitate şcolară, a fost o chemare la responsabilitate, o invitaţie de a privi mai atent în jur şi de a înţelege că viitorul nostru depinde de gesturile pe care le facem astăzi.\n\nElevii şi-au luat angajamentul să continue monitorizarea puieţilor plantaţi, iar în anii care vor urma, să se întoarcă în pădure pentru a vedea cât de mult au crescut. Această promisiune simbolizează angajamentul lor faţă de natură şi faptul că au înţeles că fiecare copac plantat astăzi este o investiţie pentru viitor.\n\nCu implicarea comunităţii şi a specialiştilor din cadrul Ocolului Silvic Adâncata, acest proiect s-a dovedit a fi un succes remarcabil, demonstrând că educaţia ecologică poate fi realizată cu succes atunci când se îmbină cunoştinţele teoretice cu experienţele practice. Dl Sorin Florea a rămas în memoria tuturor ca un exemplu de omenie, iar pădurea ca o carte deschisă, în care fiecare copac are propria sa poveste.",
        "label": "Bucovina"
    },
    {
        "title": "Stație de epurare și extinderea rețelelor de apă și canal, la Cornu Luncii VIDEO",
        "text": "La Cornu Luncii se lucrează de zor în cadrul unui amplu proiect de extindere a rețelelor de apă și canal dar și de punere în funcțiune a unei stații de epurare.\n\nConform primarului comunei, Gheorghe Fron, vor beneficia de această investiție localnici din patru sate: Brăiești, Băișești, Cornu Luncii și Sasca Mare.\n\nStația de epurare va fi pusă în funcțiune până la 31 decembrie a.c. pentru ca apoi, printr-un alt proiect, toate ulițele din cele patru sate ale comunei să fie racordate la sistemele de apă și canalizare.\n\nEste în curs de recepție un proiect similar pentru alte trei sate, a explicat primarul Gheorghe Fron, care vrea să asigure locuitorilor din Cornu Luncii condiții de oraș.",
        "label": "Bucovina"
    },
    {
        "title": "Pacient cu accident vascular cerebral, transportat cu elicopterul SMURD de la Neamț la Spitalul Județean Suceava",
        "text": "Pacient cu accident vascular cerebral, transportat cu elicopterul SMURD de la Neamț la Spitalul Județean Suceava.\n\nPreședintele Consiliului Județean Suceava, Gheorghe Flutur, anunță că la Spitalul Clinic de Urgență Suceava a fost adus cu elicopterul SMURD primul pacient cu accident vascular cerebral. Este vorba despre un pacient în vârstă de 55 de ani, trimis de la Spitalul Județean din Neamț.\n\nLa Secția de Neurologie, compartimentul de radiologie intențională, medicii sunt pregătiți la această oră să extragă pacinetului un cheag de sânge de pe creier.\n\nReamintim că, în zona Moldovei, spitalul județean Suceava este singurul cu compartiment de radiologie intervențională în cadrul Secției de Neurologie.\n\n„Avem 5 medici, 4 titulari și un rezistent cu activitate 24/24. Dotările secției sunt de ultimă generație, medicii sunt specializați în acest domeniu, iar heliportul de pe spital este folosit în premieră pentru un astfel de caz.\n\nFac precizarea că la Suceava funcționează centrul de tratament endovascular pentru atacurile vascular cerebrale. În țară sunt zece astfel de centre, iar pe Moldova singurul este la Suceava.\n\nAnul trecut la Suceava au fost 44 de intervenții de acest tip, situându-ne pe locul 4 în țară.\n\nDe la începutul anului 2024, acesta este al 25-lea pacient, dar primul adus cu elicopterul SMURD, utilizând heliportul spitalului”, a precizat Gheorghe Flutur.",
        "label": "Bucovina"
    },
    {
        "title": "Frumos ca un şoim cărunt",
        "text": "Ioan Chiraş al lui Pavel (n. 1939), suceviţean stabilit la Voievodeasa, apreciat maistru în domeniul mecanicii, vreme de 43 de ani s-a bucurat de o aleasă consideraţie ca diriguitor în universul fantast al cynegeticii.\n\nEra undiţar pe pâraiele îmbelşugate de odinioară, pasiune păgubitoare pentru silvicultorii care aveau (şi) peşte în areal. În zonă activa atunci un silvicultor, vânător iscusit şi sculptor de motive heraldice pentru galeriile Dianei, Ioan Chiraş, poreclit frumos „savantul”, sub pricina că era manierat, atent la rostirea cuvintelor şi amator de cărţi nu pre înţelesul oricui. Severul brigadier îl sfătui pe Ionică să-şi procure, cu autorizaţie, o armă, ceea ce tânărul chipeş, cu mustaţă haiducească mai târziu, făcu deîndată. Ioan spune:\n\n„Lângă armă trebuiau pălăria cu insigne, ciubotele, lanterna şi, nu în ultimul rând, rucsacul… Orest (sfântul), cunoscut pentru farsele sale, m-a trimis la Cazacarie, un braconier căruia nu i-a lipsit niciodată desaga de pe umăr… Nu mi-am dat seama şi am plecat la Ilie Cazac. «Ce vrei, dom’ le, ce vrei, cine te-a trimis? Mă, biserica, altaru’, ce la mine-i tarabă de rucsace?» îmi zise de parcă l-am opărit. Am înţeles atunci de ce Sfântu’ m-a trimis acolo… Unde ai văzut vânător fără capcane, lăudăroşenii şi minciuni?”\n\nCalm, civilizat, cu vorbire tâlcuitoare, onest şi pertinent, tânărul îşi însuşi cunoştinţele trebuitoare în domeniul silvic şi faunistic aferent. Astfel, maturizându-se, Ioan Chiraş fu ales curând staroste de către entuziaştii breslaşi. A fost evidenţiat de paznicii de vânătoare Gheorghe Bujanovschi, Dumitru Axanei, Gheorghe Vlaişan şi de seniorii Ionel Tcaciuc şi Ştefan / Fănică Stolerciuc, cu toţi roitorii de cetină din juru-i. Ca să nu-i mai punem în pomelnic pe Emilian Boghean, Gabi Pascaniuc, Geană, Dorel Iţcuş, Babalău ori amatorii de trofee pogorâtori din înalte instituţii, de la cârmaci la vale…\n\nEu nu l-am însoţit niciodată pe Ionică în Codrul atâtor fascinante labirinturi. Nici nu i-am consemnat amintirile de-o viaţă. Pe mine m-a surprins altceva la acest preţuit codrean cu neabătut respect pentru deontologie şi etică: sprinteneala aleanurilor înşiruite pe acordeon!\n\nUndeva, în alt loc, i-am amintit pe cântăreţii din anii copilăriei şi adolescenţei mele: Ionel Îţcuş-Cşur, Gheorghe Cazac al lui Foca, Luca Saladiţchi, Artemie Breilean, Truţă Neculce-Cobzar şi pe Florea din Volovăţ, neîntrecut mânuitor de armonică. I-am ascultat pe toţi şi gândul meu cel mai stăruitor era să mă fac… lăutar.\n\nÎn vremea aceea Ionică avea un acordeon „Sonara”, cum avea să-mi cumpere şi mie unul tata din banii potcovăriei lui.\n\nAcum Ionică nu mai are armă de vânătoare – a împlinit 85 de ani, înţelegând că „toate au vremea lor”, cum zice Eclesiastul. Numai el îşi înţelege suspinul când vin brumele şi şuieră frunzişul de aur şi cerbii în călduri nu mai au hodină orbiţi de efemerul miraj al nunţii!\n\nToate ale trecutului fiind, nouă rămânându-ne doar colbul aducerilor aminte, Ionică apucă de căpăstru „Weltmeisterul” din cui şi cântă pentru cei ce au fost şi pentru sine: „Bradului la munte-i place şi nu la şes”, „Puşca şi cureaua lată”, „Pădure, dragă pădure”…\n\nMinunat om Ionică Chiraş – frumos ca un şoim cărunt, blând ca un schivnic de peş-teră, paşnic precum ninsoarea colindelor şi melodios precum răşina care tămâiază veşnic neadormirea Pădurii!",
        "label": "Bucovina"
    },
    {
        "title": "Gheorghe Flutur: „În perioada mandatelor mele de președinte CJ am făcut o prioritate din investițiile în sănătate”",
        "text": "Prim-vicepreședintele PNL Gheorghe Flutur aduce astăzi în atenție câteva dintre propunerile programului de guvernare pe sănătate – Sănătatea înainte de toate.\n\n„În perioada mandatelor mele de președinte CJ am făcut o prioritate din investițiile în sănătate. Mergând pe același principiu, doresc să aduc în atenție câteva dintre măsurile pe noi, echipa liberală, le vom lua în acest domeniu.\n\nÎn primul rând, la Suceava, la Spitalul Județean, în mandatele administrațiilor liberale am alocat peste 150 de milioane de euro, transformându-l în spital clinic universitar. Este unul dintre cele mai moderne și mai dotate spitale de urgență din țară, unde se realizează peste 30.000 de intervenții chirurgicale pe an, comparativ cu cele 10.000-12.000 de la preluarea acestui spital de către CJ.\n\nActul medical s-a diversificat și a crescut în complexitate. Astăzi, la Suceava se tratează maladii care nu se tratează la alte spitale județene din zonă. În centrul atenției programului liberal este protecția pacienților; avem aici în vedere câteva măsuri rapide:\n• Elaborarea unei noi legislații privind malpraxisul.\n• Introducerea obligativității unor standarde de siguranță pentru toate spitalele din țară.\n• Dezvoltarea unui mecanism electronic de evaluare a reacției pacienților (feedback).\n\nIntroducerea unui organism nou – avocatul pacientului, un organism independent care să investigheze administrarea defectuoasă sau discriminatorie a tratamentelor medicale. Investiții în educația digitală pentru a facilita accesul cetățenilor, al pacienților, dar și al profesioniștilor la soluții medicale digitale.\n\nExtinderea serviciilor de medicină primară și ambulatorie, mai exact înființarea de centre medicale și dispensare mai aproape de pacient, adică mutarea centrului de greutate al consultațiilor către pacient pentru a evita aglomerările la spitalele mari.\n\nAsigurarea accesului la medicină primară și de urgență în zonele greu accesibile și izolate, prin acoperirea unor servicii de sănătate pentru populația defavorizată, atragerea de medici în aceste zone, crearea de condiții favorabile pentru a locui cât mai aproape de pacient. În cazul Sucevei, accelerarea construirii facultății de medicină, pentru a asigura o pepinieră de cadre medicale permanentizate în zonă”, a spus Flutur.\n\nLiderul PNL a mai spus că optează pentru crearea unui sistem de coordonare a fluxului de pacienți la nivelul județelor, pentru a evita aglomerarea sistemelor de primiri urgențe și, de asemenea, pentru practicarea medicinei preventive.",
        "label": "Bucovina"
    },
    {
        "title": "O localitate din județul Suceava aleasă pe traseul Caravanei de Toamnă Bucurie în Mișcare",
        "text": "> În Iacobeni ajunge în data de 23 octombrie 2024\n\n> Proiectul are loc între 30.09 și 23.10 și traversează 23 de localități din România\n\nProgramul Bucurie în Mișcare, cel mai amplu program de promovare a sportului de masă din România ajunge în Iacobeni în data de 23 octombrie 2024. Cei mici și cei mari deopotrivă sunt așteptați la mișcare între orele 11:00 – 15:00 pe stadionul local.\n\nProgramul zilei va cuprinde multiple spații de mișcare, de la zone dedicate sporturilor de tip fotbal, baschet, tenis cu piciorul, volei, badminton, tenis de masă, la zone cu jocuri de precizie, trasee de ștafete și activități pe echipe. În zona de scenă vor avea loc demonstrații ale unor cluburi locale sau zonale, din diverse arii și discipline sportive. Participarea este gratuită. Alături de sponsorul principal al programului, Kaufland România, caravana rurală este organizată cu sprijinul Primăriei și Consiliului local Iacobeni și a Școlii Gimnaziale „Liviu Suhar” Iacobeni.\n\nÎn cadrul Bucurie în Mișcare ne-am propus, să readucem bucuria și responsabilitatea mișcării la cât mai mulți oameni. Până în prezent, Bucurie în Mișcare a ajutat peste 1 milion de copii, tineri și adulți să experimenteze bucuria sportului individual și organizat, cu impact pozitiv pe multiple planuri, în sute de comunități din România. Fiecare proiect din cadrul programului nostru ne dorim să atingă unul sau mai multe dintre cele 4 arii cheie pe care le urmărim. Și în cadrul Caravanei de toamnă vrem să facem acest lucru astfel:\n• GENERAȚII MAI SĂNĂTOASE – un aspect important al comunicării acestei campanii este acela de corelație între sport și sănătate;\n• SPORTUL – UN MOD DE VIAȚĂ – peste 500 de activități sportive integrate;\n• INCLUZIUNE ȘI IMPACT SOCIAL – oferirea unei platforme de activități destinate și grupurilor defavorizate din comunitățile vizitate;\n• MODELE DE LEADERSHIP SPORTIV – invitați sportivi și antrenori din diverse discipline, cluburi sportive diverse (rugby, fotbal, tenis de masă, oină, etc).\n\nCaravana de toamnă Bucurie în Mișcare este ultimul proiect major al acestui an, prin care vizităm 23 de localități din tot atâtea județe, iar prin intermediul celor 23 de evenimente de-o zi, ne-am propus să interacționăm cu aproximativ 35.000 de copii, tineri și adulți pe tema importanței sportului și a unei vieți sănătoase. Caravana Bucurie în Mișcare va parcurge următorul traseu:\n\nConstruim comunități mai puternice, mai sănătoase, mai fericite\n\nNu facem suficientă mișcare – mai mult de jumătate dintre români sunt obezi sau supraponderali și peste un milion suferă de boli metabolice. Trebuie să învățăm să ne reconectăm – socializarea din curtea blocului sau de pe uliță a fost înlocuită de rețele sociale virtuale. Nu mai apreciem activitățile afară – în România, un copil petrece aproape 23 de ore pe săptămână în faţa unui ecran (calculator sau televizor).\n\nProgramul Bucurie în Mișcare s-a născut pentru a ne aminti că și cele mai complicate probleme au soluții simple și se bazează pe faptul că comunitățile care participă la sport și recreere dezvoltă legături sociale puternice, sunt locuri mai sigure, iar oamenii care trăiesc în ele sunt, în general, mai sănătoși și mai fericiți decât comunitățile în care activitatea fizică nu este o prioritate.",
        "label": "Bucovina"
    },
    {
        "title": "O mare bilă albă pentru autorități în ce privește gestionarea situației de la blocul în care s-a produs explozia de la Burdujeni GALERIE FOTO",
        "text": "O mare bilă albă pentru autoritățile sucevene în ce privește gestionarea situației de la blocul în care s-a produs explozia de la Burdujeni!\n\nÎn ciuda cârcotașilor și a unor comentatori de pe rețelele de socializare și de prin presă, Ion Lungu, cadrele de la ISU Suceava, Poliția Locală Suceava, Gheorghe Flutur, și prefectul Alexandru Moldovan merită toți aprecieri în ce privește gestionarea situației de la blocul în care s-a produs explozia de la Burdujeni.\n\n28 de familii au rămas fără acoperiș deasupra capului în urma deflagrației puternice și nu se știe dacă și când vor putea să se întoarcă în casele lor.\n\nI-am filmat și am vorbit cu ei zile întregi. Oameni cu ochii în lacrimi, care au ieșit din casele lor cu ce au avut pe ei, și-au văzut ruinată munca de o viață și care acum au nevoie de ajutor și speră că îl lor primi.\n\nO dramă uriașă, însă în aceste momente sunt persoane care să acționeze și care să ajute, la fel cum s-a întâmplat și în pandemie, când Suceava era lăsată baltă de autoritățile centrale și era închisă de Guvernul Orban.\n\nÎn cazul exploziei de la Burdujeni interesul autorităților s-a văzut imediat după incident, când la fața locului, printre pompieri și oameni disperați, se aflau primarul Ion Lungu și prefectul Alexandru Moldovan.\n\nIon Lungu anunță acum, după ce din primul moment a spus că locatarii blocului respectiv vor primi ajutor, că Primăria Suceava va deconta familiilor rămase fără case plata chiriei și a utilităților pentru un an de zile, adică 25.000 de lei pentru fiecare familie, ceea ce nu este puțin în condițiile date.\n\nOamenii pot închiria apartamente mobilate și dotare și se pot muta acolo, costurile fiind suportate de Primăria Suceava.\n\nMai mult, municipalitatea va suporta costurile legate de expertizarea tehnică a blocului avariat.\n\nPolițiștii locali sunt 24 din 24 de ore acolo, la locul exploziei, pentru asigurarea pazei și pentru a nu se petrecere o tragedie în perimetrul izolat în condițiile în care există riscul ca blocul respectiv să se prăbușească dar și riscul ca hoții să intre în apartamentele distruse.\n\nPrefectura Suceava a deschis un cont de donații pentru aceștia oameni iar Gheorghe FLutur a anunțat că CJ Suceava alocă ajutor financiar de 10.000 de lei pentru fiecare familie afectată, astfel încât oamenii să poată să își facă sărbătorile în condiții decente.\n\nDe asemenea, se cere ajutorul Guvernului pentru ca apartamentele să fie reconstruite.\n\nMerită de apreciat în mod public eforturile acestor autorități, care iată, nu numai că își fac treaba, dar se dau peste cap să scoată niște oameni dintr-o situație disperată.\n\nAutorități care nu au pus la dispoziția evacuaților corturi militare sau containere, nu i-au cazat în săli de sport sau în nu știu ce cămine pentru o anumită perioadă de timp, cum s-a procedat în alte locuri de prin țară, ci efectiv vor să ajute acești oameni să locuiască în condiții decente, ca până la momentul exploziei dacă este posibil.\n\nEste un efort pe care toți, inclusiv persoanele evacuate, ar trebui să îl înțelegem și să îl apreciem ca atare și măcar într-un asemenea moment să arătăm respect față de oameni care chiar vor să ajute și față de semenii noștri care au atât de multă nevoie de ajutor!",
        "label": "Bucovina"
    },
    {
        "title": "Gheorghe Flutur se întâlnește cu guvernatorul Cernăuțiului pentru a găsi soluții de fluidizare a traficului din Vama Siret",
        "text": "Flutur a solicitat întâlnirea de urgență, luni, la ora 12.00, pentru a clarifica și găsi soluții cu privire la traficul foarte aglomerat din Vama Siret.\n\nGheorghe Flutur, președintele Consiliului Județean Suceava, se întâlnește luni cu guvernatorul Cernăuțiului pentru a găsi soluții de fluidizare a traficului din Vama Siret.\n\nLa întâlnire au mai fost invitați: prefectul de Suceava – Alexandru Moldovan, reprezentantul vămii și reprezentantul Direcției Sanitar Veterinare.\n\n„Au apărut în spațiul public o serie de aspecte legate de motivele aglomerării excesive și doresc sa le lămurim la fața locului, cu domnul guvernator Zaparaniuk, mai ales că în ultima perioadă coada de tiruri în județul Suceava a ajuns la 20 km zilnic și creează un mare disconfort celor din județul Suceava, dar și celor aflați în trafic.\n\nDacă în urma discuțiilor ajungem la concluzia că partea română trebuie să facă mai mult, mă voi adresa Ministerului Finanțelor de la București, Direcției Generale a Vămilor și Ministerului Transporturilor pentru a lua măsuri suplimentare.\n\nLa întâlnire l-am invitat și pe domnul prefect, pe reprezentantul vămii și pe reprezentantul Direcției Sanitar Veterinare.",
        "label": "Bucovina"
    },
    {
        "title": "Suceava Manipulată și Bucovina Dirijată - protest pentru libertate transformat în mascaradă la Suceava VIDEO",
        "text": "Oameni de bună credință – cei mai mulți, preoți, măicuțe, suceveni simpli, educați și mai puțin educați, au venit cu steaguri în mâini, fiind sătui de o clasă politică ce nu îi mai reprezintă dar și de restricții din care nu mai înțeleg nimic.\n\nMulțimea striga LIBERTATE iar de pe scenă, diverși indivizi, precum un domn Pompiliu de la București, o dirija – ce și cum și când să spună oamenii și…să dea din steaguri…că de aceea ar fi venit la protest.\n\n \n\n Domn Pompiliu, vă asigur că sucevenii nu au venit acolo pentru a da din steaguri și nici pentru a fi manipulați și dirijați precum la defilările de pe timpuri, din 23 august, cum nu au venit nici să vă admire în toată splendoarea!\n\nCiudat protest…pentru libertate, ca să nu mai spunem ce au aflat protestatarii de la cei care au vorbit la microfoane – că masca de protecție nu trebuie purtată pentru că ar conține microbi și viermi (?!), că nu trebuie să te intubezi pentru nimic în lume (?!), că vaccinurile conțin HIV și că medicii din spitale sunt cumpărați și trădători!\n\nÎn plus, presa, cea care nu a avut chef să dea la TV fața domnului Pompiliu, ci mulțimea, e răul suprem și marea problemă și tocmai de aceea au fost instigați oamenii împotriva presei pentru ca la scurt timp reporteri să fie acostați sau chiar loviți de niște indivizi cu vuvuzele – care numai luptători pentru libertate nu erau!\n\n \n\n Repet, asta pentru că nu am putut fi dirijați de domn Pompiliu, care vorbea și privea ecranul telefonului să vadă dacă e pe post!Trist pentru el..dar nu era!\n\nBașca, ni s-a strigat de unii să ne scoatem măștile, adică să încălcăm legea, la fel cum au făcut în stradă protestatarii – care nu purtau măști și nici nu au păstrat vreo distanță între ei deși COVIDUL face în continuare victime.\n\nE bizar cum la un protest pentru libertate, să ți se impună și să ți se strige să scoți masca de pe față – masca ta, de pe fața ta, sau să primești comandă de la niște indivizi ce și cum să filmezi dacă nu…să vii să dai socoteală în fața mulțimii!\n\nCum bizar, poate cel mai bizar, este să spui despre niște oameni care stau zi lumină în combinezoane și se luptă cu moartea că sunt trădători și să îi huiduiești în piața publică!\n\nAceasta este libertatea pe care doriți să o impuneți cu atâta înverșunare?! Asta este România adevărată, curată, frumoasă și cu credință în Dumnezeu?!\n\nDragi suceveni care ați fost la protest, vă rog să urmăriți clipul atașat acestui material, să vedeți și voi ce vi s-a servit, printre altele, în numele libertății invocate acolo și cum ați fost dirijați din față ce și cum să scandați la ordin! E normal?!\n\nAu murit în România în ultimele săptămâni sute de oameni pe zi din cauza acestui virus, dar unii contestă existența lui în continuare, cu îndârjire, și spun că o mască le îngrădește libertatea! Care libertate, cea de a ajunge pe un pat de spital sau cea de a muri sufocat?! Libertatea de a pune în pericol apropiați, rude, părinți sau copii?!\n\nȘi încă ceva…oamenii ăia care vă dirijau de la microfoane doar vorbesc, nu au făcut nimic pentru Bucovina și pentru România, NIMIC…spun vorbe pe care poate doriți să le auziți și slogane, la fel ca și politicienii de care v-ați săturat de 30 de ani!\n\nDe partea cealaltă, medicii pe care i-ați făcut trădători și pe care i-ați huiduit duminică salvează zilnic vieți, și au unii dintre ei la activ mii de oameni salvați de la moarte, din prima zi de când au intrat în spital și până acum!\n\nÎntre un vorbăreț care urlă și se dă de ceasul morții în fața a 1.000 de oameni și un medic care a salvat și salvează vieți, cam ce ar trebui să alegem, cam ce ar trebui să respectăm, cine poate avea credibilitate?!\n\nDacă medicul îți spune să te vaccinezi și să porți mască iar vorbărețul spune povești despre vampiri și măști cu viermi, care dintre ei este de crezut?!\n\nPe bune… Ați strigat pentru libertate! Nimeni nu v-a luat însă pe sus să vă ducă la Poliție, deși nu aveați măști și era o adunare publică în pandemie, cu peste 100 de oameni… nu e asta o dovadă…de libertate?!\n\nO libertate pe care unii nu o înțeleg în timp ce alții se folosesc de ea, o invoca, la fel cum invoca termeni precum patriotism, și devin…dirijori!\n\nÎn loc să fim uniți pentru a schimba ceva cu adevărat în țara asta, în loc să ne alegem la vot lideri adevărați și oameni care să ne reprezinte într-adevăr interesele, ne luaăm de cap de la măști și de la vaccinuri și huiduim în cor medicii… dirijați de vorbăreți de pe la microfoane!\n\nÎn timp ce traiul e din ce în ce mai greu, nevoile mai mari și speranțele pentru noi și pentru copiii noștri mai puține, în timp ce mor oameni pe bandă rulantă din cauza unui virus despre care unii spun că nu există!\n\nVă doresc toată liberatea din lume, însă libertatea voastră să nu încalce niciodată libertatea celor din jur, a celor care au alte opinii și care nu vă sunt dușmani – așa cum încearcă dirijorii să vă inducă, ci pur și simplu gândesc altfel decât voi, pentru că…nu putem fi toți la fel!\n\nCu respect pentru Suceava și pentru Bucovina,\n\n Alina Iosif",
        "label": "Bucovina"
    },
    {
        "title": "Șase răniți, din care patru copii, după ce un autoturism a intrat într-un cap de pod FOTO",
        "text": "Șase răniți, din care patru copii, după ce un autoturism a intrat într-un cap de pod. Accidentul rutier s-a produs joi noapte, la Falcău.\n\nAu intervenit la fața locului cadre de la SMURD și de la Serviciul de Ambulanță.\n\nAu fost identificate șase persoane (patru minori și doi adulti), care au primit îngrijiri medicale la locul accidentului după care au fost transportate la spital.\n\nAutoturismul intrat în capul de pod a fost grav avariat. Polițiștii fac cercetări pentru a stabili circumstanțele exacte în care șoferul a pierdut controlul volanului.\n\nUPDATE: Conform IPJ Suceava, la volanul mașinii de afla un tânăr în vârstă de 19 de ani, din orașul Vicovu de Sus.\n\nPe fondul vitezei mari de deplasare și a neatenției la volan, acesta a pierdut controlul asupra direcției de mers, a pătruns pe contrasens și a intrat în acostament, respectiv în șanțul de beton de pe marginea drumului, iar ulterior a intrat în coliziune cu un cap de pod.\n\nConducătorul auto a fost testat cu aparatul alcooltest și a rezultat o valoare de 0,00 mg/l alcool pur în aerul expirat.\n\nÎn cauză s-a întocmit dosar de cercetare penală cu privire la săvârșirea infracţiunii de „vătămare corporală din culpă”, cercetările fiind continuate de către lucătorii din cadrul Poliției orașului Vicovu de Sus.",
        "label": "Bucovina"
    },
    {
        "title": "Gheorghe Flutur, la ora bilanțului: județul Suceava are proiecte de 4 miliarde de euro",
        "text": "Liberalul Gheorghe Flutur, președintele Consiliului Județean Suceava, a și-a făcut bilanțul activității, cu date concrete, în cadrul unei conferințe de presă.\n\nAcesta a declarat că județul Suceava are proiecte finalizate, în derulare sau în pregătire la finanțare, în valoare totală de aproximativ 4 miliarde de euro.\n\n”În anul 2024 Consiliul Județean Suceava are proiecte în derulare și pregătite cu avize în vederea depunerii lor la finanțare de 842 de milioane de euro. Sunt 86 de proiecte. Pe toate axele avem proiecte depuse. Pe majoritatea sunt aprobate. Aș vrea să vorbesc despre județul Suceava în perioada cât Gheorghe Flutur a fost și este președinte. Uitați-vă pe site-ul Ministerului Fondurilor Europene și veți vedea proiecte de aproapre 900 de milioane de euro în județul Suceava.\n\nDacă adăugăm proiectele pe Anghel Saligny unde județul Suceava are peste 600 de milioane de euro proiecte pe gaz metan, apă canal și drumuri, dacă adăugăm finanțarea din Programul de Transport de 1,8 miliarde de euro pentru Autostrada Pașcani – Suceava, astăzi județul Suceava are proiecte de circa 4 miliarde de euro.\n\nNu spun că sunt ale CJ Suceava dar de data aceasta vorbește și omul politic Gheorghe Flutur, care a avut un rol în alocarea acestor resurse pentru județul Suceava. 4 miliarde de euro.\n\nUnii s-ar putea să spună că nu este adevărat. V-am spus din ce se compun. Că vorbim de peste 800 de milioane de euro pe care le-am trecut ale județului, că vorbim de Anghel Saligny, de primării și bravo primarilor în primul rând, că vorbim de autostrada A7, trebuie luptat pentru ele”, a precizat Gheorghe Flutur.\n\nFlutur a mai spus că CJ Suceava nu are probleme finaciare la acest moment și nici datorii către terți.",
        "label": "Bucovina"
    },
    {
        "title": "„Fireşti reîntoarceri” de Constantin Târziu",
        "text": "Azi, cu începere de la ora 12:00, în amfiteatrul Colegiului Naţional „Nicu Gane” Fălticeni, va avea loc lansarea cărţii „Fireşti reîntoarceri” (editura Accent Print, 2024) semnată de colaboratorul nostru, profesorul de istorie Constantin Târziu. Despre autor şi volum vor vorbi profesorii Codrin Benţa şi Constantin Bulboacă, manifestarea fiind completată cu un moment artistic susţinut de Puiu Creţu, la flaut.\n\n„O împlinire prin cuvânt. O perpetuă căutare. O firească şi legitimă întoarcere care îi regenerează forţele. Profesorul şi scriitorul nu se dezic. Istoricul aduce argumentele într-un stil direct, concentrat şi echilibrat. Scrisul este pentru colaboratorul cotidianului «Crai nou» o bucurie a sufletului şi a minţii, asumându-şi afirmaţiile, fiind un condeier expresiv şi acribios, un iscusit truditor ce are curajul propriilor opinii, traversând barierele dintre secole” a scris Mioara Gafencu.\n\nManifestarea este organizată de Primăria Municipiului Fălticeni, Colegiul Naţional „Nicu Gane” şi Asociaţia Culturală „Nicolae Labiş” Fălticeni.",
        "label": "Bucovina"
    },
    {
        "title": "Lumânări aprinse, pe câmp, la Grănicești, și papucelul copilașului mort în accident. Mărturia celui care l-a găsit pe micuț VIDEO",
        "text": "Lumânări aprinse, pe câmp, la Grănicești,și papucelul copilașului mort în accidentul de sâmbătă. Oamenii se opresc, aprind câte o candelă sau pun câte o floare, impresionați de cele întâmplate.\n\nCinci oameni au murit în teribilul accident rutier după ce un tânăr de 28 de ani a intrat cu autiturismul pe contrasens și a lovit o mașină școală.\n\nTânărul ar fi vrut să se sinucidă împreună cu cei trei copii ai săi din cauza neînțelegerilor cu concubina sa, care plecase la muncă în Germania, sătulă de bătăile primite de la iubit.\n\nCezar Haiura, pompierul care l-a observat la un moment dat pe micuțul prins sub mașina tatălui, povestește cum l-a găsit pe acesta, când toată lumea credea că toate victimele au fost identificate.\n\nPompierul a observat sub capota mașinii răsturnate o hăinuiță și atunci și-a dat seama că mai era o victimă. Cu greu a fost scos copilul, pompierul l-a luat în brațe și a mers, cu ochii în lacrimi și într-un suflet la mașina cadrelor SMURD, sperând că poate băiețelul de patru ani mai are o șansă.\n\nMașina fost ridicată cu ajutorul unor cilindri hidraulici pentru a se putea ajunge la copil. Cadrele de la SMURD au efectuat manevre de resuscitare, dar au fost în zadar, micuțul avea leziuni incompatibile cu viața.\n\nOrice intervenție în cazul copiilor poate fi traumatizantă, spune pompierul, care la rândul său este părinte, și a sperat din tot sufletul că băiatul poate fi salvat.\n\nAcesta a scris și o poezie după intervenția care l-a marcat profund:",
        "label": "Bucovina"
    },
    {
        "title": "Centenarul Colegiului Naţional Militar „Ştefan cel Mare” din Câmpulung Moldovenesc",
        "text": "În această săptămână, mai multe evenimente comemorative marchează Centenarul Colegiului Naţional Militar „Ştefan cel Mare” din Câmpulung Moldovenesc. Momentul central a avut loc joi, 14 noiembrie. Ceremonia aniversării celor 100 de ani de la înfiinţare a început la ora 10:30, cu intonarea Imnului naţional, urmată de slujba Te Deum-ului, săvârşită de Preasfinţitul Părinte Damaschin Dorneanul, delegat al Înalt-preasfinţitului Părinte Calinic, Arhiepiscop al Sucevei şi Rădăuţilor.\n\nLa aniversare a fost prezent reprezentantul Preşedintelui României, domnul general Ion Oprişor. Drapelul de luptă al Colegiului va fi decorat cu „Ordinul Naţional pentru Merit în grad de Cavaler”.\n\nÎn cadrul aniversării s-a decernat Ordinul „Sanctus Stephanus Magnus” (al Patriarhiei Române) Colegiului Naţional Militar „Ştefan cel Mare” şi domnului general-locotenent Ciprian Marin, Şeful Statului Major al Forţelor Terestre. Părintele consilier patriarhal Ciprian Ioniţă a primit distincţia „Emblema de merit partener pentru apărare” din partea şefului SMFT. Din partea Arhiepiscopiei Sucevei şi Rădăuţilor, au primit Ordinul „Crucea Bucovinei” domnul colonel Lucian-Cătălin Cojocaru, Comandantul Colegiului, şi domnul colonel (r) Romeo-Aurelian Popovici, fost Comandant al Colegiului, iar preotul militar Constantin Cârloanţă a primit Ordinul „Sfântul Ierarh Iacob Putneanul”.\n\nColegiul Naţional Militar „Ştefan cel Mare” continuă tradiţia Liceului Militar „Ştefan cel Mare”, înfiinţat la 25 noiembrie 1924, la Cernăuţi, prin Înaltul Decret Regal nr. 3889 al Regelui Ferdinand.\n\nDupă ocuparea nordului Bucovinei de către URSS, în 1940, liceul a fost mutat la Roman (iunie 1940), la Târgovişte (iulie 1940), la Câmpulung Muscel (octombrie 1940), din nou la Cernăuţi (octombrie 1941), la Timişoara (ianuarie 1944), la Piteşti (ianuarie 1945) şi, apoi, desfiinţat (mai 1945).\n\nLiceul a fost reînfiinţat – cu titulatura Şcoala Militară Medie Nr. 1 Câmpulung Moldovenesc – la 1 septembrie 1953, funcţionând timp de 3 ani, până la terminarea clădirilor actuale din Câmpulung Moldovenesc, la Iaşi, în localul Şcolii Militare de Ofiţeri de Infanterie nr. 3. La împlinirea a 450 de ani de la trecerea la cele veşnice a Sfântului Voievod Ştefan cel Mare, la 2 iulie 1954, instituţia a fost aşezată sub oblăduirea marelui voievod. Din 1956, liceul funcţionează în actualul sediu.",
        "label": "Bucovina"
    },
    {
        "title": "Omor la o pensiune din zona Siret",
        "text": "> Un tânăr de 18 ani a fost înjunghiat mortal la o petrecere de majorat\n\nSâmbătă, în jurul orei 3:15, Poliţia Oraşului Siret a fost alertată cu privire la o agresiune gravă produsă în incinta unei pensiuni situate în apropierea oraşului. Incidentul a avut loc în cadrul unei petreceri private de majorat la care participau mai mulţi tineri.\n\nDin primele verificări efectuate de poliţişti, se pare că între doi tineri, ambii în vârstă de 18 ani, a izbucnit un conflict spontan. În timpul altercaţiei, unul l-a atacat pe celălalt cu un obiect ascuţit-înţepător, lovindu-l în zona toracică.\n\nVictima a fost imediat transportată la o unitate medicală din apropiere, însă, în ciuda eforturilor echipei medicale, a decedat din cauza rănilor suferite.\n\nAutorităţile au deschis un dosar penal pentru infracţiunea de omor, iar\n\ntânărul bănuit de comiterea faptei a fost reţinut de poliţişti şi preluat pentru audieri. În prezent, anchetatorii desfăşoară cercetări pentru a stabili toate circumstanţele în care s-a produs tragedia.\n\nCazul a fost preluat de un procuror criminalist din cadrul Parchetului de pe lângă Tribunalul Suceava, urmând a fi dispuse măsuri procesuale specifice pentru elucidarea incidentului. Anchetatorii urmează să stabilească motivul altercaţiei şi să clarifice dacă agresiunea a fost premeditată sau rezultatul unui impuls de moment în cadrul disputei.\n\nPoliţia continuă investigaţiile pentru a aduna toate probele necesare în vederea stabilirii întregii stări de fapt, urmând ca autorul să fie prezentat instanţei pentru măsuri preventive. (N.B.)",
        "label": "Bucovina"
    },
    {
        "title": "„Milostenia care îmbogăţeşte”",
        "text": "„Zis-a Lui cineva din mulţime: Învăţătorule, zi fratelui meu să împartă cu mine moştenirea. Iar El i-a zis: Omule, cine M-a pus pe Mine judecător sau împărţitor peste voi?” (Luca 12, 13-14). Acest dialog introductiv creează cadrul rostirii Parabolei bogatului căruia i-a rodit ţarina, reţinută doar de Sfântul Evanghelist Luca (12, 16-21).\n\nMântuitorul a fost solicitat să intermedieze, respectiv să găsească o soluţie juridică pentru rezolvarea unei neînţelegeri legate de o moştenire; a refuzat, motivând că posesiunea de bunuri nu are cu adevărat relevanţă pentru viaţă: „Vedeţi şi păziţi-vă de toată lăcomia, căci viaţa cuiva nu stă în prisosul avuţiilor sale.” (Luca 12, 15).\n\nPe fondul acestor discuţii, Iisus a rostit Parabola bogatului căruia i-a rodit ţarina, una din parabolele inspirate dintr-o întâmplare reală.\n\nUn agricultor, după o recoltă bogată, face pregătiri pentru una şi mai bogată. În atare situaţie, şi acest bogat, ca un bun gospodar ce era, s-a întrebat în sinea lui: „Ce voi face, că n-am unde să adun roadele mele?” (Luca 12, 17). Întrebarea „Ce voi face?” devenise pentru el prilej de cumplită frământare.\n\nÎntr-o altă circumstanţă, Mântuitorul îi avertizase pe unii ca aceştia: „Unde este comoara voastră, acolo este şi inima voastră.” (Luca 12, 34). În condiţiile date, ar fi fost normal ca bogatul să Îi fi mulţumit mai întâi lui Dumnezeu pentru prisosul roadelor şi apoi să fi căutat să ajute şi pe cei ale căror ţarini nu au rodit în acel an, din varii motive. Or, el nu s-a mai gândit la alţii, ci, după o scurtă reflecţie, cum este punctat în parabolă, şi-a răspuns: „Aceasta voi face: Voi strica jitniţele mele şi mai mari le voi zidi şi voi strânge acolo tot grâul şi bunătăţile mele.” (Luca 12, 18).\n\nDin hotărârea luată, se vede că bogatul era un gospodar prin excelenţă. Şi cu siguranţă Dumnezeu nu l-a condamnat pentru hărnicia lui; ceea ce nu i-a plăcut lui Dumnezeu a fost idolatrizarea agonisitei, dorinţa de eternizare a ei.\n\nBogatul şi-a continuat dialogul cu sine însuşi: „Suflete, ai multe bunătăţi strânse pentru mulţi ani; odihneşte-te, mănâncă, bea, veseleşte-te.” (Luca 12, 19). Materializase sufletul, de parcă acesta avea nevoie de hrană şi băutură. În faţa unei astfel de reuşite se credea nemuritor. Din ecuaţia vieţii sale îl excludea atât pe aproapele, cât şi pe Dumnezeu, sub binecuvântarea Căruia îi rodise de fapt ţarina.\n\nToată reuşita obţinerii acelei recolte şi-o asuma în exclusivitate. Aşa se face că, în loc să-I mulţumească lui Dumnezeu pentru recolta obţinută, „pentru că de la El şi prin El şi întru El sunt toate” (Romani 11, 36), precum a mulţumit odinioară Iacov pentru binefacerile primite de la Dumnezeu (Facerea 32, 10), bogatul – prin atitudinea sa – nu numai că L-a scos pe Dumnezeu din calculele Sale, ci, asemenea omului alienat, I-a negat până şi existenţa. Desigur, pe Dumnezeu Îl negi şi dacă laşi recolta, din neglijenţă ori comoditate, să putrezească pe câmp, aşa cum, din păcate, se întâmplă adeseori.\n\nDumnezeu, văzând reaua intenţie a bogatului, i-a zis revoltat, cu mânie: „Nebune! În această noapte vor cere de la tine sufletul tău. Şi cele ce ai pregătit ale cui vor fi?” (Luca 12, 20). Atenţie! Dumnezeu S-a mâniat. Cuvintele lui Dumnezeu sunt ca focul şi ca ciocanul (cf. Ieremia 23, 29).\n\nBogatul trăia, din pricina bogăţiei sale, într-o continuă noapte. Întunericul îi orbise ochii (cf. I Ioan 2, 11). Pentru el nu mai exista ziua. Faptele sale lipsite de raportarea la Dumnezeu şi la aproapele erau faptele cele fără de roade ale întunericului (cf. Efeseni 5, 11).\n\nPrin întrebarea ca de tunet: „Şi cele ce ai pregătit, ale cui vor fi?”, Dumnezeu i-a descoperit temporalitatea vieţii pământeşti şi implicit a bogăţiilor, ca şi nebunia de a centra toate preocupările exclusiv pe axa celor trecătoare.\n\nSolomon atenţionează: „Cel ce-şi pune nădejdea în bogăţia lui se veştejeşte” (Pilde 11, 28). Şi iarăşi: „Aceasta este soarta celor lacomi de câştig; lăcomia le aduce pierderea vieţii.” (Pilde 1, 19).\n\nBogatul excludea faptul că lucrurile materiale din viaţa omului sunt doar un împrumut, iar restituirea acestui împrumut se poate face în fiecare clipă. Eternizarea bogăţiei face ca perspectiva vieţii Dincolo să se inverseze. Nu bogăţia în sine este rea, ci inversarea de perspectivă pe care o produce aceasta. În loc ca bogăţia să te deschidă spre veşnicie, ea te închide în infernul grijilor şi al egoismului, dacă este folosită rău. În cazul în care aceste bogăţii există, datorită hărniciei tale şi, implicit, a vrerii lui Dumnezeu, prin buna lor chivernisire te pot îmbogăţi, spune Mântuitorul (cf. Lu-ca 12, 21).\n\nDeci, bogăţia trebuie privită ca o şansă. Dacă bogatul nu şi-ar fi lărgit hambarele, ci surplusul de recoltă l-ar fi dat săracilor, văduvelor, orfanilor, cărora nu le rodise ţarina în acel an sau nu aveau ţarini, nu ar fi atras mânia lui Dumnezeu.\n\nSolomon învaţă: „Cel ce are milă de sărman împrumută Domnului, şi El îi va răsplăti fapta lui cea bună.” (Pilde19, 17). Auziţi, Dumnezeu îi va răsplăti fapta sa! Unde? Acolo Sus!\n\nMilostenia este expresia credinţei noastre în Dumnezeu. Este o lucrare a credinţei, care este răsplătită cu dobândă acolo Sus (cf. Matei 5, 7). Milostenia îţi face mulţi prieteni aici, dar şi Dincolo. Iată ce spune tot Solomon: „Mila şi adevărul să nu te părăsească; leagă-le împrejurul gâtului tău, scrie-le pe tabla inimii tale; atunci vei afla har şi bunăvoinţă înaintea lui Dumnezeu şi a oamenilor.” (Pilde 3, 3-4).\n\nDa, Dumnezeu ar fi vrut ca surplusul bunătăţilor date în custodia celui bogat să fi fost, măcar în parte, împărţit săracilor şi nicidecum să fie depozitat întru totul în propriul hambar. Numai astfel aceste bogăţii ar fi fost transformate în roade şi bunătăţi ale sufletului (cf. Galateni 5, 22-26).\n\nVedeţi? Cel care nu se arată un iconom înţelept al bogăţiei sale devine din om bogat material, sărac spiritual. Acest adevăr a fost semnalat şi de Solomon: „Unii se dau drept bogaţi, şi n-au nimic, alţii trec drept săraci, cu toate că au multe averi […] Bogăţia adunată în grabă se împuţinează, numai cel ce o adună pe încetul o înmulţeşte.” (Pilde 13, 7, 11).\n\nConcluzia parabolei îi vizează pe toţi cei avizi după cele trecătoare, asemenea bogatului aflat sub ameninţarea morţii şi care cu gândurile şi năzuinţele, cu scopurile şi planurile lor se aşază aici pe pământ ca şi cum ar trăi veşnic, uitând că în orice moment poate intra la ei îngerul morţii să le ia sufletul, iar bogăţia lor să rămână altora. În acest sens i-a fost adresată întrebarea bogatului nebun: „Şi cele ce ai pregătit ale cui vor fi?” (Luca 12, 20). Avertismentul vizează cu precădere Judecata viitoare.\n\nParabola rostită nu era adresată doar mulţimilor, ci şi apostolilor, cărora le-a zis: „Nu vă îngrijiţi pentru viaţa voastră ce veţi mânca, nici pentru trupul vostru cu ce vă veţi îmbrăca. Viaţa este mai mult decât hrana şi trupul decât îmbrăcămintea. Priviţi la corbi, că nici nu seamănă, nici nu seceră; ei n-au cămară, nici jitniţă, şi Dumnezeu îi hrăneşte. Cu cât mai de preţ sunteţi voi decât păsările! Şi cine dintre voi, îngrijindu-se, poate să adauge staturii sale un cot? Deci dacă nu puteţi să faceţi nici cel mai mic lucru, de ce vă îngrijiţi de celelalte? Priviţi la crini cum cresc: Nu torc, nici nu ţes. Şi zic vouă că nici Solomon, în toată mărirea lui, nu s-a îmbrăcat ca unul dintre aceştia. Iar dacă iarba care este azi pe câmp, iar mâine se aruncă în cuptor, Dumnezeu aşa o îmbracă, cu cât mai mult pe voi, puţin credincioşilor! Şi voi să nu căutaţi ce veţi mânca sau ce veţi bea şi nu fiţi îngrijoraţi. Căci toate acestea păgânii lumii le caută; dar Tatăl vostru ştie că aveţi nevoie de acestea. Căutaţi mai întâi Împărăţia Lui, şi toate acestea se vor adăuga vouă.” (Luca 12, 22-31).\n\nAceste sfaturi ale Mântuitorului nu mai necesită vreun comentariu. Trebuie luate ca atare. Grija pentru Împărăţia cerului trebuie să fie o constantă a vieţii. Altfel, dacă vom gândi şi lucra asemenea bogatului nebun, vom muri neîntârziat. Nici măcar conjunctural nu trebuie substituite sufletului cele trecătoare.\n\nDar, ca să încheiem într-o notă optimistă, să aşezăm în inimă şi cuget cuvintele lui Solomon: „Cinsteşte pe Domnul din averea ta şi din pârga tuturor roadelor tale, atunci jitniţele tale se vor umple de grâu şi mustul va da afară din teascurile tale.” (Pilde 3, 9-10)!",
        "label": "Bucovina"
    },
    {
        "title": "Ioan Balan acuză că PSD Suceava face campanie pentru George Simion astfel încât acesta să intre în al doilea tur cu Marcel Ciolacu",
        "text": "Ioan Balan acuză că PSD Suceava face campanie pentru George Simion astfel încât acesta să intre în al doilea tur al prezidențialelor cu Marcel Ciolacu, Declarația a fost făcută luni, în cadrul unei conferințe de presă.\n\nAcesta a precizaat că lideri județeni ai PSD merg în teritoriu și fac campanie electorală pentru AUR și le cer primarilor PSD să aducă un număr de 10-20 de voturi pentru candidatul AUR la prezidențiale, George Simion.\n\nIoan Balan susține că în acest joc au fost obligați să intre și primari PNL, care ar fi amenințați dau chiar șantajați de lideri ai PSD Suceava.\n\n”România nu este a lor, nu este a celui mai toxic troc politic de după revoluție, Ciolacu – Simion! Am să spun de aici de la Suceava că se întâmplă zilele astea niște lucruri care ar trebui aduse în atenția opiniei publice pentru că înțelegem cu toții jocul politic, ca să spunem așa, în care nu mai sunt limite mai ales la alegerile prezidențiale în multele campanii electorale la care am participat aproape că nu mai sunt linii roșii. Și acolo unde sunt trasate linii roșii parcă e o bătălie așa în a le trece\n\n. Și lucrul acesta se vede cu prisosință și la Suceava. Poate că unii se mai întreabă dacă o fi adevărată chestiunea aceasta care se discută zilele acestea că e o înțelegere între Ciolacu și Simion de a-l băga pe Simion în turul doi cu orice preț. Și vă spun că PSD se organizează.\n\nDar nu am crezut că o să trăiesc aceste vremuri, să fiu contemporan cu acest gen de campanie electorală în care liderii marcanți județeni ai PSD să umble prin teritoriu și să facă campanie pentru AUR. În principal AUR dacă vă vine să credeți. Nu o fac din poartă în poartă, stați liniștiți.\n\nEu o să spun ce am aflat de la primarii noștri PNL. Că din ce văd zilele acestea e așa o mișcare la toți primarii noștri PNL și din ultimele discuții pe care le-am avut cu ei mi-au spus că la întâlnirile cu liderii PSD au venit peste ei în primării în principal și dacă o să mă întrebați o să vă spun că începând de la Putna, Vicov, Rădăuți, Dorna, Broșteni, zona Dolhasca, Hârtop, Salcea, Moara și am putea să continuăm.\n\nȘi li se spune o chestiune extrem de interesantă și anume că Simion va primi vreo 500.000 de voturi din diaspora, știu ei asta, dar nu știu de unde știu, va mai primi în jur de vreo 700.000 de la PSD prin aleșii lor locali.\n\nCu alte cuvinte pe fiecare secție de votare vor trebui să se mobilizeze pesediștii și să aducă între 10 și 20 de votanți care să voteze Simion AUR. Am auzit că unii de la PSD s-au mai revoltat la acest plan și i-au replicat că lasă că îi aduceți voi în turul doi pe pesediști să voteze PSD.\n\nNu ne-ar interesa nici chestiunea aceasta dar eu îi înțeleg până la un punct. Dar de la un punct nu îi mai înțeleg. Dacă tot spuneți că aveți voturi suficiente să-i băgați și pe Ciolacu și pe Simion de ce Dumnezeu mai umblați pe la primarii PNL? De ce le cereți și lor să vă aducă un număr de voturi amenințându-i și mai grav uneori șantajându-i”, a spus Balan.",
        "label": "Bucovina"
    },
    {
        "title": "Bătrân agresat de patru indivizi care au intrat peste el în casă, l-au bătut și l-au dus cu forța la un bancomat pentru a-i lua banii",
        "text": "Un bătrân a fost agresat de patru indivizi care au intrat peste el în casă, l-au bătut și l-au dus cu forța la un bancomat pentru a-i lua banii. Incidentul grav s-a petrecut la Gura Humorului, duminică, în jurul orei 20.00.\n\nCei patru indivizi au fost prinși în flaghrant grație unui localnic care a sunat la 112 și a sesizat polițiștii cu privire la faptul că două persoane flanchează în mod suspect un bătrân care prezintă leziuni, în zona unui bancomat din orașul Gura Humorului.\n\nÎn zona indicată au fost direcționate în regim de urgență patrulele de serviciu, reușindu-se realizarea momentului operativ în flagrant și constatându-se faptul că bătrânul a fost victima unei fapte de tâlhărie.\n\nPolițiștii au reușit preluarea în custodie a tuturor persoanelor implicate, respectiv patru bărbați cu vârste cuprinse între 18 și 41 de ani, toți din localitatea Corlata, comuna Berchișești.\n\nCei patru au fost încătușați și conduși la sediul Poliției Orașului Gura Humorului pentru audieri și administrarea materialului probator.\n\nVictima, un bătrân de 79 de ani a fost predat unui echipaj medical pentru transportare la unitate spitalicească și acordarea de îngrijiri de specialitate, prezentând mai multe leziuni.\n\nÎn concret, din primele cercetări, că bătrânul în vârstă de 79 de ani din municipiul Suceava deține o proprietate (o casă lăsată moștenire) în orașul Gura Humorului.\n\nÎn cursul acestei zile, bătrânul s-a deplasat la casa din orașul Gura Humorului pentru a verifica integritatea acesteia și a desfășura o serie de activități gospodărești, moment în care a surprins în interiorul locuinței doi bărbați care se aflau în interior și desfășurau în mod evident activități infracționale de distrugere și furt.\n\nÎn momentul abordării și interpelării, cei doi bărbați l-au lovit pe bătrân, ulterior în locuință intrând alți doi bărbați care cel mai probabil așteaptau afară și asigurau desfășurarea activității infracționale.\n\nDupă ce au sustras din casa câteva bunuri și din proprietatea bătrânului un telefon mobil și suma de 2000 lei pe care o avea asupra sa, cele patru persoane au continuat să lovească partea vătămată și au forțat-o să meargă la un bancomat pentru a extrage sume de bani de pe card, în vederea însușirii fără drept a acestora.\n\nÎn momentul deplasării către bancomat s-a efectuat apelul SNUAU 112, reușindu-se intervenția operativă a patrulelor de poliție, luarea în custodie a autorilor și prevenirea prejudiciilor suplimentare.\n\nPolițiștii judiciariști au desfășurat activități de cercetare penală și au asigurat administrarea materialului probator, față de toți ce patru bărbați bănuiți de comiterea faptelor fiind dispusă măsura reținerii pentru 24 de ore și încarcerarea în Centrul de Reținere și Arestare Preventivă.\n\nCercetările sunt continuate sub aspectul săvârșirii infracțiunii de tâlhărie calificată, cei patru bărbați urmând a fi prezentați unutății de parchet și ulterior instanței de judecată competente cu propunerea emiterii mandatelor de arestare preventivă pentru 30 de zile.",
        "label": "Bucovina"
    },
    {
        "title": "Peste 200 de elevi au primit ghiozdane noi de la polițiștii suceveni și din partea Asociației EUROACTIV FOTO",
        "text": "Peste 200 de elevi au primit ghiozdane noi de la polițiștii suceveni și din partea Asociației EUROACTIV. ESte vorba despre o campanie amplă, sub deviza – ,,SĂ ADUCEM COPIII LA ȘCOALĂ”.\n\nAbandonul şi absenteismul şcolar sunt primii paşi făcuţi de tineri către delincvenţă, explică purtătorul de cuvânt al Inspectoratului Județean de Poliție Suceava – Ionuț Epureanu.\n\nSunt situaţii în care inclusiv părinţii, din cauza problemelor financiare, decid ca tinerii să nu mai urmeze cursurile şcolare. Din păcate stopează astfel dezvoltarea personală a copiilor şi generează o creştere a gradului de expunere la fenomenul infracţional.\n\nDe asemenea, segregarea școlară și fenomenul de bullying manifestat prin prisma unor diferențe contrastante în ceea ce privește posibilitățile financiare ale unor copii din familii fără posibilități materiale, duce la repulsie față de mediul școlar și ulterior la absenteism și abandon.\n\nPentru reducerea acestui fenomen polițiștii suceveni împreună cu asociații nonguvernamentale și alți factori activi din viața comunității desfășoară activități de responsabilizare și conștientizare, beneficiari fiind copiii din familii cu posibilități financiare reduse, iar pe termen lung, întreaga comunitate.\n\nAcțiunile sociale ale Campaniei ”Să aducem copiii la școală” au continuat și luni, 16.09.2024, la începutul celei de-a 2-a săptămâni a acestui an școlar.\n\nElevii Liceului Tehnologic ”Mihai Eminescu” Dumbrăveni, coordonați de prof. Bolohan Romeo, vicepreședintele Asociației ”EUROACTIV”, alături de voluntarii ONG-ului și de elevii Colegiul Tehnic „Samuil Isopescu” Suceava și polițiștii suceveni, împreună cu adjunctul inspectoratului Școlar – prof. dr. Petru Crăciun, au distribuit peste 200 ghiozdane și dulciuri elevilor din familii defavorizate din localitățile Udești și Știrbăț.\n\nElevii au oferit la rândul lor reprezentanților autorităților momente artistice emoționante și au promis la unison că vor urma cursurile școlare, prioritizând dezvoltarea personală prin studiu.\n\nPolițiștii din cadrul Biroului Siguranță Școlară și din cadrul Compartimentului de Analiză și Prevnire a Criminalității – IPJ Suceava au oferit sfaturi și recomandări elevilor, vizând prevenirea violenței în mediul școlar, siguranța rutieră, prevenirea victimizării minorilor.",
        "label": "Bucovina"
    },
    {
        "title": "„Colindă-ne Doamne”",
        "text": "La Casa de Cultură „Platon Pardău” din municipiul Vatra Dornei va avea loc luni, 9 decembrie a.c., cu începere de la ora 17:00, concertul extraordinar de colinde „Colindă-ne Doamne” susţinut de corala bărbătească „Armonia” din Constanţa, sub bagheta dirijorului arhid. lect. univ. dr. Ion Iulian Dumitru. Preţul unui bilet este 50 lei.\n\nEvenimentul este organizat de Primăria Municipiului Vatra Dornei, Casa de Cultură „Platon Pardău”, Radio Orion, Visit Vatra Dornei şi Organizaţia de Management al Destinaţiei Ţara Dornelor.",
        "label": "Bucovina"
    },
    {
        "title": "O femeie fără permis a fost prinsă când îşi ducea copilul la grădiniţă cu maşina",
        "text": "> Copilul nu era în scaun special, şoferiţa nu avea centură, iar maşina nu avea poliţă RCA!\n\nLa data de 12 noiembrie a.c., în jurul orei 8:35, poliţiştii din cadrul Secţiei 4 Poliţie Rurală Gălăneşti, aflându-se în patrulare pe raza comunei Putna, au observat un autoturism marca Audi A8, înmatriculat în Marea Britanie, care circula pe drumul comunal Veţău. La vederea echipajului de poliţie, conducătorul auto a oprit brusc maşina, iar în momentul în care poliţiştii au trecut pe lângă acesta, şoferul a repus autoturismul în mişcare, virând rapid într-o curte a unei societăţi comerciale din apropiere.\n\nAflăm că poliţiştii au pornit în urmărirea vehiculului şi l-au interceptat. La volan se afla o tânără în vârstă de 23 de ani, din comuna Putna. În urma verificărilor, s-a constatat că ea nu deţine permis de conducere pentru nicio categorie de vehicule. În autoturism se mai afla şi copilul minor al femeii de la volan, în vârstă de 4 ani.\n\nInvestigaţiile efectuate au relevat că, în dimineaţa zilei de 12 noiembrie, în jurul orei 8:30, tânăra, deşi nu poseda permis de conducere, a preluat autoturismul de la domiciliu şi l-a condus pe drumul comunal Veţău, având intenţia de a duce copilul la grădiniţă. Maşina îi fusese încredinţată de soţul ei, care ştia că soţia nu are permis de conducere.\n\nVerificările suplimentare au arătat că autoturismul nu deţinea o poliţă RCA valabilă, şoferul nu purta centura de siguranţă, iar copilul nu era asigurat într-un scaun special.\n\nPoliţia a aplicat sancţiuni conform legislaţiei în vigoare (L 132/2017 şi OUG 195/2002), ridicând certificatul de înmatriculare şi plăcuţele cu numărul de înmatriculare ale vehiculului, acesta fiind imobilizat. De asemenea, a fost întocmit un dosar penal pentru infracţiunile de „conducere fără permis” şi „încredinţarea unui vehicul unei persoane fără permis de conducere”. (N.B.)",
        "label": "Bucovina"
    },
    {
        "title": "Tânărul care a înjunghiat mortal un alt tânăr la o petrecere de majorat, la o pensiune din Siret, a fost arestat preventiv",
        "text": "Un tânăr de 18 ani acuzat că a înjunghiat, sâmbătă dimineaţa, un tânăr la o petrecere de majorat la Siret a fost arestat preventiv de Tribunalul Suceava.\n\nAlexandru Andrei Valasciuc, zis „Mânuţă”, în vârstă de 18 ani, este acuzat de omor.\n\nPotrivit datelor din anchetă, sâmbătă, în jurul orei 3:15, Poliţia Oraşului Siret a fost sesizată cu privire la o agresiune petrecută la o pensiune din proximitatea oraşului Siret.\n\nDin primele verificări, s-a constatat că la pensiunea respectivă s-a organizat o petrecere privată de marcare a unui majorat, la care au participat mai mulţi tineri.\n\nLa un moment dat, între doi tineri a avut loc un conflict spontan, unul dintre aceştia lovindu-l pe celălalt cu un obiect ascuţit-înţepător în zona toracică.\n\nVictima, un tânăr de 18 ani, a fost transporatată la unitate medicală, însă ulterior a decedat.\n\nÎn acest caz s-a întocmit dosar penal sub aspectul săvârşirii infracţiunii de omor, persoana bănuită de comiterea faptei, tot de 18 ani, fiind preluată pentru audieri şi stabilirea tuturor circumstanţelor producerii evenimentului.\n\nCauza a fost preluată conform competenţei de cercetare şi soluţionare de un procuror criminalist din cadrul Parchetului de pe lângă Tribunalul Suceava.\n\nAdmite propunerea formulată de Parchetul de pe lângă Tribunalul Suceava în dosarul nr. 366/135/P/2024 privind luarea măsurii arestării preventive faţă de inculpatul Valasciuc Alexandru Andrei zis „Mânuţă”. În temeiul art. 226 Cod procedură penală, art. 202 alin. 1, 2, 3 şi 4 lit. e Cod procedură penală rap. la art. 223 alin. 2 Cod procedură penală, dispune arestarea preventivă pentru o durată de 30 de zile, începând cu data de 17.11.2024 şi până la data de 16.12.2024 inclusiv a inculpatului Valasciuc Alexandru Andrei zis „Mânuţă”, în prezent reţinut în CRAP din cadrul IPJ Botoşani, cercetat pentru săvârşirea infracţiunii de omor, prev. de art. 188 alin.1 C. pen. Dispune emiterea mandatului de arestare preventivă pe numele inculpatului Valasciuc Alexandru Andrei zis „Mânuţă”. În temeiul art. 227 alin. 2 Cod procedură penală respinge, ca neîntemeiată, cererea formulată de inculpat, prin apărător, de luare faţă de acesta a măsurii preventive a arestului la domiciliu. În temeiul art. 275 alin. 3 Cod procedură penală, cheltuielile judiciare rămân în sarcina statului. Cu drept de contestaţie în termen de 48 de ore de la pronunţare pentru inculpat şi de la comunicare pentru Parchetul de pe lângă Tribunalul Suceava. (N.B.)",
        "label": "Bucovina"
    },
    {
        "title": "Sf. Hieron din Göreme – un ocrotitor al Cappadociei",
        "text": "Cappadocia, prin fascinantele ei peisaje – această regiune reprezintă una dintre cele mai impresionante situri din patrimoniul mondial UNESCO – este un adevărat reper în arta şi civilizaţia creştină bizantină. Ea reprezintă nu doar o destinaţie turistică datorită peisajului unic, cu o dimensiune paradisiacă, pe care îl oferă, ci şi un loc unde putem admira frumuseţea credinţei, prin pictura bizantină din bisericile rupestre, este, înainte de toate, amintirea unei frumoase pagini de istorie a creştinismului.\n\nPrintre sfinţii care s-au născut şi au trăit în Cappadocia un loc aparte îl ocupă Sf. Hieron, a cărui pomenire se săvârşeşte în ziua de 7 noiembrie în fiecare an.\n\nCultul Sf. Hieron, este atestat pentru prima dată de hagiograful bizantin Cyrille de Scythopolis în lucrarea sa Viaţa Sf. Euthimie.\n\nAvând în vedere că Sf. Hieron este considerat patronul şi ocrotitorul sfânt al localităţii Göreme, unde sunt atât de numeroase urme ale civilizaţiei creştine din primul mileniu al erei noastre să urmărim în rândurile ce urmează câteva repere hagiografice.\n\nPotrivit informaţiei transmisă de Acta Sanctorum, Hieron nu s-a născut în Korama – Göreme, ci în Tyana – gr. , veche aşezare foarte aproape de localitatea Nigde, atestată încă din vremea stăpânirii hitite. Şi Syméon Métaphraste susţine că Sf. Hieron s-a născut în Tyana.\n\nÎn ceea ce priveşte data naşterii lui Hieron se ştie doar cu aproximaţie că s-a născut în a doua jumătate a secolului al III-lea, iar mama sa, pioasa Stratonika, deşi oarbă, i-a oferit o aleasă educaţie creştinească. Fiul ei Hieron, la rândul lui a fost plin de râvna Sfintei credinţe creştine slujindu-şi mama cea oarbă cu desăvârşită dragoste de fiu. Hieron nu a fost numai un bun creştin ci şi prin înfăţişarea sa era un tânăr foarte bun pentru a sluji în armata bizantină. În timpul împăratului Diocleţian (284 -305) şi a co-imperatorului Maximian o mare armată condusă de Lyzias a descins în Cappadocia pentru a-i eradica pe creştinii din zonă, şi să recruteze oameni sănătoşi şi puternici pentru armata imperiului.\n\nAjuns în zonă, Lyzias l-a întâlnit pe Hieron care se ocupa printre altele şi cu viticultura. Apreciindu-i puterea fizică şi dexteritatea i-a ordonat să se înroleze în armata împăratului Diocleţian. Multe erau motivele pentru care Hieron nu a vrut să se înroleze în armata imperială, dar două erau cele mai importante. Unul dintre acestea era că nu putea să-şi lase mama cea lipsită de lumina ochilor singură neajutorată, şi al doilea motiv era că el şi-a dat seama că în calitate de soldat ar fi fost obligat să aducă jertfe idolilor la care se închinau mai marii imperiului. Hieron desigur ştia şi înţelegea în mod direct pilda Evangheliei din ultima duminică din perioada pascală – Duminica a VI – a după Paşti – Vindecarea orbului din naştere – pildă care ne arată că mai mare boală este necredinţa sau orbirea spirituală decât orbirea trupească sau fizică şi că mai uşor se vindecă cineva de orbirea trupească decât de orbirea sufletească, a necredinţei. Hieron, prin educaţia creştinească primită de la mama sa Stratonika, avea în sufletul său o lumină aparte cu ajutorul căreia a putut să vadă invidia întunecată a necredinciosului Lyzias faţă de cei ce-L iubeau pe Iisus Hristos Lumina Lumii.\n\nLyzias sosi, aşadar în oraş şi ordonă lui Hieron şi altor tineri din oraş să se înroleze în armată. La acest ordin, Hieron i-a răspuns lui Lyzias că nu va sluji unui împărat care a persecutat creştinii.\n\nCând au încercat să-l captureze cu forţa şi să-l ducă la Lyzias, Hieron a luat un baston şi a început să bată soldaţii care fuseseră trimişi să-l prindă. Ruşinaţi că au fost învinşi de un singur om, soldaţii romani s-au împrăştiat. Acest lucru nu putu să fie trecut cu vederea de către Lyzias şi ostaşii lui.\n\nHieron s-a retras apoi împreună cu alţi 18 creştini într-o peşteră, iar la sfatul lui Cyriacus, care a spus că nu este bine să opună rezistenţă autorităţilor romane şi împreună cu recruţii care deja erau pregătiţi, au mers la Melitene vechea Malatya, în faţa eparhului cetăţii. Având o viaţă îmbunătăţită, în timp ce era pe drum spre Melitene, împreună cu ceilalţi tineri, tradiţia hagiografică ne spune că lui Hieron îi apăru în somn un bărbat îmbrăcat într-o haină luminoasă, strălucitoare, care i-a zis: Iată Hieroane, ţie îţi vestesc mântuire: tu în armata stricăciosului împărat nicicum vei lupta, ci vei alerga în lupta Împăratului Celui fără de moarte, pe care bine săvârşindu-o, vei fi încununat de Acela cu cununile nepieritoarei slave. La această tainică vedenie, inima lui Hieron se umplu de o bucurie ce nu se putea spune prin cuvinte.\n\nAjunşi în Melitene, au fost cu toţii aruncaţi în închisoare. Acolo Hieron, cu mult zel creştinesc, mai ales după vedenia avută, începu să-i întărească în credinţa lor pe cei ce erau cu el acolo aduşi, cerându-le ca nici unul dintre ei să nu cadă, să reziste cu toţii spre slava lui Dumnezeu şi neîndoielnică dobândire a Împărăţiei, să rabde orice suferinţă s-ar ivi pentru ca astfel să arate că îi urmează lui Hristos. Şi ascultându-l toţi au mărturisit în faţa lui Lyzias credinţa în Iisus Hristos. Tradiţia hagiografică ne spune totuşi că unul dintre cei ce erau împreună cu Hieron aruncaţi în închisoare, pe nume Victor, rudenia lui de sânge, înfricoşat şi-ar fi „cumpărat” libertatea de la un Komentarisios, cerându-i să îl şteargă de pe lista celor condamnaţi, dăruindu-i în schimb toate proprietăţile lui. Temnicerul Komentarisios a făcut aşa, dar ajungând la casa lui, Victor a murit în împrejurări necunoscute chiar în ceasul în care Sf. Hieron era ucis în chinuri, pentru Hristos, împreună cu ceilalţi. Astfel a pierdut Victor zadarnic, la ceasul cel de cumpănă, totul, căci el viaţa tot şi-a pierdut-o şi cu ea şi trupeştile averi împreună cu prietenii toţi; dar mai ales el a pierdut veşnicia. El a pierdut şi cerul şi pământul. În acelaşi ceas decisiv, însă, Hieron a câştigat totul. Căci nimeni nu s-a luptat să obţină trupul lui Victor, pe când mulţi ar fi vrut şi au luptat ca să obţină trupul lui Hieron.\n\nLyzias ceru din nou soldaţilor adunaţi la Melitene să aducă jertfă zeilor păgânătăţii. Dar Hieron şi alţi 32 soldaţi ce se aflau cu el au refuzat să aducă jertfă zeilor păgânătăţii, mai mult chiar ei au mărturisit din nou cu voce tare credinţa în Hristos. Plin de mânie pentru afrontul adus Lyzias a dat ordin ca soldaţii să fie bătuţi, iar lui Hieron i-a tăiat braţul de la cot. După torturi crude, au fost aruncaţi în închisoare.\n\nA doua zi, mai precis pe 7 noiembrie 298, tradiţia ne spune că Hieron şi ceilalţi soldaţi în drum spre locul de execuţie, cântau Fericiţi cei fără prihană în cale, care umblă în legea Domnului. Apoi au fost decapitaţi fără nicio milă unul câte unul, astfel numele lor fiind în acel moment înscrise în Cartea Vieţii.\n\nChipul său a fost zugrăvit în loc de cinste în biserica Sf. Ioan din Güllüdere (913-920); apoi o altă reprezentare iconografică a Sf. Hieron poate fi văzută pe peretele stâng al structurii cunoscute sub denumirea de biserica veche în Tokali Kilise (950-960) din Göreme; Sakli Kilise sau Göreme No. 2 (sec. XI). Reprezentarea iconografică a Sf. Hieron pe pereţii unor biserici din Cappadocia ne arată importanţa pe care a primit-o în regiune, şi că a fost şi a rămas pentru credincioşii din zonă sfântul protector.\n\nVocaţia religioasă a regiunii dedicate în antichitate zeului Uranus – unul dintre zeii primordiali în mitologia greacă, reprezentând personificarea cerurilor, considerat Zeul cerului, a fost menţinută prin cinstirea unui martir local şi răsunetului pelerinajului la martyrionul sfântului Hieron.\n\n„Corul Sf. Mucenici care strălucesc astăzi, cu lumină strălucitoare aţi luminat Biserica neîncetat, de aceea acum când serbăm pomenirea voastră o Mântuitorul nostru, te rugăm ca pentru rugăciunile sfinţilor mucenici să ne scapi de necazurile de tot felul Multmilostive Dumnezeul nostru”.",
        "label": "Bucovina"
    },
    {
        "title": "Protopopiatul Fălticeni, în sprijinul persoanelor afectate de inundaţii",
        "text": "Biserica a fost în permanenţă aproape de oamenii care s-au aflat în nevoi şi suferinţe. Şi în acest ceas de cumpănă pentru locuitorii judeţelor Vaslui şi Galaţi, preoţii s-a implicat activ în ajutorarea şi sprijinirea sinistraţilor. Astfel, în două duminici s-au organizat colecte în parohiile din Protopopiatul Fălticeni, iar obiectele şi produsele adunate au fost distribuite celor nevoiaşi.\n\nDupă ce, pe 25 septembrie, o delegaţie de clerici a Protopopiatului Fălticeni s-a deplasat cu ajutoare în judeţul Vaslui, cu binecuvântarea Înaltpreasfinţitului Părinte Calinic, Arhiepiscop al Sucevei şi Rădăuţilor, în ziua de 3 octombrie 2024, o altă delegaţie s-a deplasat într-o zonă afectată de inundaţii din judeţul Galaţi. Din aceasta a făcut parte părintele Pavel Norocel, asistent social în cadrul Biroului de Asistenţă al Protopopiatului, diac. Constantin Andrieş, diacon misionar protopopesc, preoţii Mihail Saftiuc de la Parohia „Învierea Domnului” Dolhasca, Gabriel Bârsanu de la Parohia Mălini, Adrian Norocel de la Parohia „Sfânta Parascheva” Pâraie, Ion Bârsanu de la Parohia „Înălţarea Domnului” Mălini, Neculai Romilă de la Parohia Probota şi Constantin Pavăl de la Parohia Brădăţel.\n\nDin partea Arhiepiscopiei Dunării de Jos au fost prezenţi părintele Nelu-Cornel Păduraru, protoiereu al Protopopiatului Tecuci, părintele Leonard Năstase Parohia Cudalbi, părintele Iulian Filimon de la Parohia Valea Mărului şi alţi preoţi care au ajutat la buna desfăşurare a acţiunii de ajutorare.\n\nDe la Gabriel Carp, preot misionar al Protopopiatului Fălticeni, am aflat că acţiunea coordonată de Protopopiatul Fălticeni a avut ca scop principal ajutorarea persoanelor afectate de inundaţii, aducând atât sprijin material, cât şi spiritual în această perioadă grea. Zonele vizate au fost Cudalbi şi Valea Mărului. Casele oamenilor au fost distruse, câmpurile agricole au fost acoperite de ape, iar accesul la apă potabilă a devenit extrem de limitat. Într-o astfel de criză, ajutorul venit din partea Bisericii a fost esenţial pentru a asigura sprijin persoanelor afectate.\n\nComunităţile afectate s-au confruntat cu dificultăţi imediate, inclusiv evacuarea forţată a locuinţelor, pierderea bunurilor şi izolarea de reţelele de comunicare şi transport. În acest context, acţiunea Protopopiatului Fălticeni a venit ca o nădejde pentru aceste comunităţi aflate în suferinţă.\n\n„Cu binecuvântarea Înalt Preasfinţitului Calinic, Arhiepiscopul Sucevei şi Rădăuţilor, şi la îndemnul Înalt Preasfinţiei Sale, prin implicarea activă a Protopopiatului Fălticeni prin parohiile sale, s-a finalizat o campanie de strângere de fonduri şi de colectare a ajutoarelor materiale. Biroul de Asistenţă Medicală şi Socială, reprezentat de părintele Pavel Norocel, a coordonat organizarea delegaţiei care s-a deplasat la faţa locului pentru a oferi ajutor direct celor afectaţi.\n\nAjutoarele livrate au inclus 3 tone de alimente neperisabile, apă plată şi minerală, o tonă de materiale sanitare şi produse de igienă personală şi de curăţenie, articole de îmbrăcăminte, pături şi alte lucruri necesare reorganizării gospodăriilor. Acestea au fost împărţite familiilor afectate, pe baza nevoilor urgente identificate de către voluntarii locali. Fiecare donaţie a fost întâmpinată cu recunoştinţă de către beneficiari” ne-a spus pr. Gabriel Carp.\n\nÎn spatele ajutorului acesta văzut, Biserica, prin oamenii ei, a avut şi o importantă implicare duhovnicească. În momente de criză, sprijinul emoţional şi spiritual este esenţial pentru a ajuta oamenii să depăşească suferinţa. Pentru mulţi dintre cei care şi-au pierdut casele sau bunurile, aceste gesturi au însemnat o speranţă că vor reuşi să reconstruiască ce au pierdut în cel mai scurt timp posibil. În faţa catastrofelor, oamenii găsesc alinare în rugăciune şi în sprijinul comunităţii, iar prezenţa părinţilor în zonele afectate a adus linişte sufletească şi un sentiment de solidaritate.\n\nLa finalul acţiunii, părintele Ioan-Adrian Dulgheriu, protoiereu al Protopopiatului Fălticeni, a mulţumit celor implicaţi, a mulţumit Înaltpreasfinţitului Calinic, Arhiepiscop al Sucevei şi Rădăuţilor, pentru binecuvântare, precum şi parohiilor „Sf. Ilie” Suha Unceşti, Bogata, Osoi, Ioneasa, Dumbrăviţa de Jos, Roşiori, Dumbrăviţa, “Sf. Mercurie şi Ecaterina” Rădăşeni, “Sf. Apostoli Petru şi Pavel” Rădăşeni, “Sf. Apostoli” Mălini, “Înălţarea Domnului” Mălini, Basarabi I, Dolheştii Mici, Şoldăneşti, Dumbrava, Slatina, Gara, Probota, Brădăţel, Dolhasca, mănăstirilor Cămârzani şi Slatina, precum şi Şcolii “Alexandru Ioan Cuza”, prin prof. Gabriel Andrieş şi Simona Negrea, Colegiului Tehnic “Mihai Băcescu”, prin prof. Maria Peiu, pr. prof. Ciprian Meştereanu şi pr. prof. Bogdan Feştilă, care au iniţiat şi desfăşurat colecte în parohii, fără ajutorul cărora nu era posibilă această acţiune.",
        "label": "Bucovina"
    },
    {
        "title": "Epuizare în rândul cadrelor medico-sanitare. Între timp sunt 92 de cazuri de COVID în 24 de ore, în județ",
        "text": "Epuizare în rândul cadrelor medico-sanitare de la Spitalul Județean Suceava, care se împart cum pot între pacienții COVID și cei non-COVID. În timp ce medici și asistenți muncesc zi de zi, fără concedii de odihnă, în condiții de stres și de epuizare, sucevenii continuă Marea Relaxare. Bașca, pe rețelele de socializare tot mai mulți postaci vorbesc de refuzul de a purta masca de protecție și de inexistența noului coronavirus.\n\n \n\n Ești în vogă dacă postezi pe rețelele de socializare că masca își ia din libertatea da de om, dacă bați câmpii despre conspirații și despre unii care vor să ne cipeze folosind un vaccin pentru a ne controla gândurile. Între timp, numărul sucevenilor infectați cu COVID-19 crește de la o zi la alta. Spitalul Județan Suceava riscă să fie iar blocat și să primească doar pacienți COVID în timp ce bolnavii cronici plâng la ușile ambulatoriilor de spital. O situație critică în care inconștiența unora și nepăsarea joacă rolurile esențiale! Cu riscul de a fi înjurată de tot felul de postaci, care însă nu sunt specialiști în sănătate publică, vă spun că ar trebui să ne trezim, până nu va fi prea târziu, până ca Suceava să redevină a doua oară un focar important de coronavirus, ca în primăvară, pînă să redevenim niște ciumați și bolnavii noștri să nu fie primiți pe la spitalele din țară!\n\nCând refuzați instinctiv să vă puneți masca de protecție și simțiti că este o corvadă, gândiți-vă la angajașii din spitale, care stau câte o zi în combinezoare și blindați pentru a nu se infecta. Gândiți-vă dacă merită să risipim eforturile lor și mai gândiți-vă că într-o zi oamenii ăștia ar putea pur si simplu să se sature și să se retragă, să plece pur și simplu din spitale, din cauza oboselii, a stresului, din cauza inconștienței din jur! Gândiți-vă și la cei dragi, la copii voștri, la părinți, la bunici, la oameni care contează pentru voi!\n\nSituația este îngrijorătoare în județul Suceava, în ultimele 24 de ore înregistrându-se 92 de cazuri de COVID-19, în condiţiile în care vineri au fost raportate 47 de cazuri. Din totalul celor 623 pacienți internați în Spitalul Județean Suceava, 173 pacienți sunt diagnosticați cu Covid- 19, 122 pacienți sunt în zona tampon și 328 pacienți sunt cu alte afecțiuni (non-Covid). Din cei 173 pacienți diagnosticați Covid- 19, 46 prezintă forme medii ale bolii, 68 prezintă forme ușoare, 40 prezintă forme severe iar 19 prezintă forme grave și sunt internați la Terapie Intensivă. Dintre aceștia, cinci pacienți sunt ventilați mecanic.",
        "label": "Bucovina"
    },
    {
        "title": "Gheorghe Șoldan vrea să găsească surse de finanțare pentru cluburile sportive din județ FOTO",
        "text": "Președintele Consiliului Județean Suceava, Gheorghe Șoldan, vrea să găsească surse de finanțare pentru cluburile sportive din județ, atfel încât acestea să obțină rezultate bune la nivel național.\n\nȘoldan a declarat că Sportul sucevean are nevoie de sprijin consistent pentru a se dezvolta cu adevărat și că dotările și echipamentele existente la acest moment nu sunt eficiente.\n\nDeclarația a fost făcută după ce duminică președintele CJ Suceava a asistat la două meciuri de fotbal, unul în Liga a IV-a, celălalt în Liga a V-a.\n\nAcesta își dorește ca județul să aibă o echipă de fotbal performantă, într-o ligă superioară și de nivel național.\n\n“Dacă vrem rezultate pe termen lung, trebuie să susținem cluburile sportive, să le dăm resursele necesare să se dezvolte. Să găsim surse de finanțare, să le ajutăm să le acceseze și să gândim strategii pe termen lung.\n\nAstăzi am fost la două meciuri de fotbal, unul în Liga a IV-a, celălalt în Liga a V-a.\n\nLa invitația primarului Vasile-Lică Cepoi, am fost dimineață, împreună cu senatorul Ioan Stan, la Drăgușeni, la meciul dintre ACS Moldova Drăgușeni și ACS Juniorul Salcea (Liga a IV-a).\n\nDupă-amiază am ajuns la Vadu Moldovei, unde echipa locală, ACS Viitorul Vadu Moldovei, susținută de primarul Iulian Bogdan Amariei, a jucat cu ACS Releul Mihoveni Șcheia.\n\nDouă meciuri foarte disputate, în prezența a sute de oameni veniți să-și susțină favoriții.\n\n Și la Drăgușeni, și la Vadu Moldovei, primarii sunt alături de echipele lor, la fel cum în multe alte localități autoritățile locale sprijină, atât cât pot, activitățile sportive.\n\nÎn general, susținerea acestor cluburi se bazează pe dăruirea unor oameni pasionați de fotbal.\n\nÎn acest weekend s-au jucat zeci de meciuri de fotbal în tot județul, de la micii fotbaliști din Campionatul de Juniori, până la cei mai mari din Ligile a IV-a și a V-a.\n\nSunt mii de suceveni implicați, comunități întregi care se unesc în jurul acestor echipe.\n\nSunt convins că prin susținerea fotbalului din ligile inferioare, pas cu pas, vom reuși să construim o echipă reprezentativă pentru județul Suceava.\n\nO echipă capabilă să urce în ligile superioare și să readucă acea bucurie și mândrie locuitorilor județului, cum era pe vremea CSM Suceava și, mai apoi, Foresta.\n\nPentru asta, însă, trebuie să o luăm de la bază.\n\nSă ajutăm comunitățile locale să atragă cât mai multe investiții și să încurajăm copiii și tinerii din județ să facă sport.",
        "label": "Bucovina"
    },
    {
        "title": "Top 5 servicii de închiriere mașini pentru transferurile de la aeroport",
        "text": "În articolul ce urmează, vei avea oportunitatea de a descoperi o analiză amănunțită a celor mai bune cinci servicii de închiriere mașini special concepute pentru transferurile de la aeroport. Te vei familiariza cu modul în care acestea funcționează și vei înțelege necesitatea lor. Vei explora avantajele și dezavantajele fiecărei companii în parte, pentru a-ți putea face o idee clară despre care este cea mai potrivită opțiune pentru nevoile tale de transport.\n\nPrezentarea generală a serviciilor de închiriere mașini pentru transferurile de la aeroport\n\nServiciile de închiriere auto pentru persoane fizice pentru transferurile de la aeroport sunt extrem de importante și necesare în contextul călătoriilor moderne. Aceste servicii oferă călătorilor posibilitatea de a beneficia de un transfer confortabil și eficient de la aeroport la destinație, eliminând astfel neplăcerile legate de așteptarea în aglomerația din transportul public sau de căutarea unor alternative de transport.\n\nUnul dintre principalele avantaje ale serviciilor de închiriere mașini pentru transferurile de la aeroport este economisirea timpului. Călătorii nu mai trebuie să se ocupe de aspectele logistice legate de transport, ci pot rezerva cu ușurință o mașină în avans și o pot prelua direct de la aeroport în momentul sosirii. Acest lucru elimină stresul și disconfortul de a căuta un taxi sau de a aștepta un mijloc de transport în comun.\n\nUn alt aspect important este personalizarea experienței de călătorie. Închirierea unei mașini oferă călătorilor libertatea de a-și planifica propria rută și de a se bucura de flexibilitate în timpul călătoriei. De asemenea, călătorii pot alege tipul de mașină care li se potrivește cel mai bine, în funcție de nevoile și preferințele lor.\n\nProcesul de rezervare a unei mașini de închiriat pentru transferurile de la aeroport este de obicei simplu și accesibil. Călătorii pot găsi servicii de închiriere potrivite prin intermediul site-urilor specializate sau al agențiilor de turism. Acestea oferă posibilitatea de a alege dintr-o varietate de mașini disponibile și de a face rezervarea în avans. La sosirea la aeroport, călătorii sunt întâmpinați de reprezentanții companiei de închiriere și li se înmânează mașina rezervată.\n\nReturnarea mașinii se face în mod similar, fiind necesară doar predarea mașinii la punctul de închiriere stabilit anterior. Unele companii oferă chiar posibilitatea de a returna mașina în altă locație decât cea de preluare, ceea ce poate fi convenabil pentru călătorii cu destinații diferite.\n\nTop 5 servicii de închiriere mașini pentru transferurile de la aeroport\n\nAutoRent România se numără printre cei mai cunoscuți și de încredere furnizori de închirieri auto din țară. Compania oferă o gamă variată de mașini, de la modele economice până la vehicule de lux, potrivite pentru orice tip de călătorie. Cu sedii în cele mai importante aeroporturi din România, inclusiv București, Cluj-Napoca și Timișoara, AutoRent România asigură un proces simplu de închiriere și o experiență sigură.\n\nSixt este o altă opțiune populară pentru închirierea de mașini în România. Compania se mândrește cu flota sa diversificată și servicii de calitate. Cu birouri în aproape toate aeroporturile majore din țară, inclusiv Aeroportul Henri Coandă și Aeroportul Cluj-Napoca, Sixt pune la dispoziție o varietate de opțiuni de mașini, oferind flexibilitatea de a alege vehiculul potrivit nevoilor fiecăruia.\n\nAutonom România este o companie autohtonă ce oferă servicii de închiriere mașini, cu accent pe profesionalism și satisfacția clienților. Cu birouri în aeroporturile din București, Cluj-Napoca și Iași, Autonom România oferă posibilitatea de a alege între mașini compacte, SUV-uri sau autoturisme de lux, toate însoțite de asistență rutieră și opțiuni personalizate.\n\nPentru călătorii cu buget redus, Budget România poate fi o alegere excelentă. Cu prețuri competitive și o gamă variată de mașini, inclusiv modele economice și compacte, Budget ajută la economisire fără a compromite calitatea serviciilor. Agențiile Budget sunt prezente în aeroporturile majore, precum București și Cluj-Napoca.\n\nAvis este o altă alegere de încredere pentru închirierea de mașini în România. Cu o prezență globală și servicii bine-cunoscute, Avis oferă opțiuni variate de mașini, inclusiv modele premium și de lux. Cu birouri în diverse aeroporturi, cum ar fi București, Timișoara și Sibiu, Avis asigură o experiență plăcută și confortabilă de închiriere auto.\n\nFiecare companie are avantajele și dezavantajele sale, permițându-le clienților să aleagă serviciul cel mai potrivit nevoilor lor. Este important să se ia în considerare toți factorii atunci când se face o alegere, de la costuri până la comoditate și fiabilitate.",
        "label": "Bucovina"
    },
    {
        "title": "Evanghelia zilei",
        "text": "În vremea aceea a intrat Iisus în corabie cu ucenicii Săi şi a zis către ei: Să trecem de cealaltă parte a lacului. Şi au plecat. Dar, pe când ei vâsleau, El a adormit. Atunci s-a lăsat pe lac o furtună de vânt şi corabia se umplea de apă şi erau în primejdie. Deci, apropiindu-se, L-au deşteptat, zicând: Învăţătorule, Învăţătorule, pierim! Iar El, sculându-Se, a certat vântul şi valul apei şi ele au încetat şi s-a făcut linişte. Şi le-a zis: Unde este credinţa voastră? Iar ei, temându-se, s-au mirat, zicând unii către alţii: Oare cine este Acesta, că porunceşte şi vânturilor şi apei, şi ascultă de El?",
        "label": "Bucovina"
    },
    {
        "title": "Hramul Bisericii „Sf. Mc. Mercurie şi Ecaterina” din Rădăşeni",
        "text": "Biserica „Sfinţii Mari Mucenici Mercurie şi Ecaterina”, monument istoric din satul Rădăşeni, una dintre cele mai frumoase biserici de lemn din Moldova şi chiar din ţară, se pregăteşte de hram şi de o slujbă arhierească.\n\nSărbătoarea urma să înceapă din seara zilei de duminică, 24 noiembrie, ora 17:00 cu Slujba Privegherii (Vecernia unită cu Litia). Luni, 25 noiembrie, de la ora 7:00, se va citi Utrenia, Acatistul Sfinţilor Mucenici, după care va urma Sfânta Liturghie oficiată de un sobor de preoţi şi diaconi. La sfârşitul slujbei se va oficia şi parastasul pentru ctitorii bisericii, urmat de obişnuita agapă frăţească.\n\n„Cu ocazia prăznuirii vestitului hram al Rădăşenilor de Sfinţii Mari Mucenici Mercurie şi Ecaterina, şi cu binecuvântarea şi purtarea de grijă a Înaltpreasfinţitului Părinte Calinic, Arhiepiscopul Sucevei şi Rădăuţilor, un distins sobor de preoţi şi diaconi va săvârşi slujbele închinate ocrotitorilor noştri. Răspunsurile liturgice vor fi oferite de un grup de tineri ai parohiei noastre. Data de 25 noiembrie este ziua bisericii, iar întreaga comunitate este chemată să o cinstească şi să o sărbătorească prin participarea la slujba de hram.\n\nCu deosebită bucurie, vă adresăm invitaţia de a ne fi alături în rugăciune şi mulţumire către Dumnezeu, şi în amintirea vie şi lucrătoare a Sfinţilor noştri ocrotitori, Sfinţii Mari Mucenici Mercurie şi Ecaterina! Cu speranţa că ne veţi putea împărtăşi din timpul dumneavoastră de a fi împreună la ceas de sărbătoare, Vă aşteptăm cu mult drag în mijlocul nostru!” a fost invitaţia făcută de părintele paroh Constantin-Georgian Rotar.\n\nUna din cele mai frumoase şi mai bine restaurate biserici din lemn ale Moldovei\n\nBiserica „Sf. Mc. Mercurie şi Ecaterina” de la Rădăşeni este una dintre foarte puţinele biserici din ţară care îl au drept ocrotitor pe Sf. M. Mc. Mercurie, ale cărui cinstite moaşte le păstrează, spre veşnică închinare, ca danie oferită de vrednicul de pomenire patriarh Teoctist alături de părticele din sfintele moaşte ale Sfinţilor Împăraţi, întocmai cu Apostolii, Constantin şi Elena, Sfântul Ierarh Nectarie de la Egina şi o mică părticică din Sfânta Cruce a Răstignirii Mântuitorului.\n\nBiserica a fost construită de Ştefan Tomşa, între anii 1611 şi 1622, pe locul unui altar mai vechi, fiind făcută din bârne de brad, obţinute din copacii tăiaţi chiar în acel loc. Biserica are dimensiuni reduse, fără turlă, acoperită fiind cu draniţă. Soclul este de piatră, pereţii din bârne de lemn căptuşite, pardoseala din lespezi de piatră. Laturile de vest şi de est se încheie în formă poligonală, altarul are lăţimea mai mică decât restul bisericii, formând între retragerile pereţilor şi iconostas cele două nişe, proscomidia şi diaconiconul. Pe latura de sud are un pridvor adăugat ulterior, între 1877 şi 1909.\n\nÎn anul 1990, pr. Constantin Rotar a fost numit paroh la Parohia „Sfântul Mercurie şi Ecaterina”. Acesta a avut de îndeplinit o misiune foarte grea, o lucrare foarte mare de restaurare, care au durat aproape 20 de ani, ctitoria voievodului Stefan Tomşa de la Rădăşeni fiind resfinţită pe 7 octombrie 2012, de arhipăstorul locului, ÎPS Pimen.\n\nPS Timotei Prahoveanul, Episcop vicar al Arhiepiscopiei Bucureştiului, originar din Rădăşeni, consideră acest locaş de cult ca fiind „una dintre cele mai frumoase şi cele mai bine restaurate dintre bisericile din lemn ale Moldovei şi chiar ale ţării”.\n\nDespre acest hram au dat de ştire mai mulţi scriitori, printre care Nicolae Beldiceanu, Ion Creangă, Vasile Lovinescu, Ion Dragoslav, Mihail Sadoveanu.",
        "label": "Bucovina"
    },
    {
        "title": "Gastronomie ca la francezi",
        "text": "Vineri, 15 noiembrie 2024, ora 12:00, Alianţa Franceză din Suceava, în parteneriat cu Asociaţia Seniorilor Bucovineni, organizează o nouă întâlnire în cadrul proiectului „Itinéraires francophones”, destinat cunoaşterii şi promovării patrimoniului cultural francez şi francofon.\n\nActivitatea din această săptămână – „Gastronomie française”, coordonată de prof. Angela Nesteriuc, îşi propune să ofere participanţilor posibilitatea de a cunoaşte obiceiuri şi stiluri culinare dezvoltate pe teritoriul Franţei, tradiţii locale şi influenţe care şi-au pus amprenta pe bucătăria franceză de-a lungul timpului.\n\nTema de mare actualitate este motivată de includerea bucătăriei franceze în „Patrimoniul Imaterial Mondial” UNESCO, ca o recunoaştere a contribuţiei sale la moştenirea culturală imaterială a umanităţii. Membrii Asociaţiei Seniorilor Bucovineni vor discuta despre calitatea, diversitatea, estetica, echilibrul aromelor din bucatele şi vinurile franceze, vor viziona scurte filme despre prepararea unor feluri de mâncare specifice, vor împărtăşi experienţe personale, trăite în călătorii sau în familii franceze, vor prezenta feluri de mâncare şi reţete preferate. (C.P.)",
        "label": "Bucovina"
    },
    {
        "title": "Asistenţii sociali din cadrul protopopiatelor din Arhiepiscopia Sucevei şi Rădăuţilor, decoraţi cu Ordine Eparhiale de Înaltpreasfinţitul Părinte Calinic",
        "text": "Arhiepiscopia Sucevei şi Rădăuţilor a organizat marţi, 5 noiembrie 2024, un concert caritabil de mare anvergură, cu scopul de a strânge fonduri pentru sprijinirea persoanelor afectate de inundaţiile severe care au lovit judeţele Galaţi şi Vaslui. Evenimentul, care a reunit nume de referinţă ale cântecului românesc, a reuşit să aducă împreună oameni de bine din toată ţara, solidari cu cei aflaţi în suferinţă.\n\nÎn cadrul concertului caritabil, un moment deosebit de emoţionant a fost conferirea unor distincţii speciale pentru asistenţii sociali ai celor cinci protopopiate din eparhia noastră. Astfel, din încredinţarea Înaltpreasfinţitului Părinte Calinic, Arhiepiscop al Sucevei şi Rădăuţilor, părintele Andrei Mocanu, Consilier Eparhial al Sectorului de Asistenţă Socială şi Medicală, a oferit distincţii asistenţilor sociali care s-au implicat cu devotament în activităţile de sprijin pentru comunităţile aflate în dificultate.\n\nPC Dumitru Irimia, de la Protopopiatul Suceava I, a primit Ordinul Anastasie Crimca pentru clerici;\n\nRecunoaşterea implicării în sprijinul celor aflaţi în nevoie\n\nAceastă conferire a ordinelor eparhiale subliniază importanţa activităţii de asistenţă socială desfăşurate la nivelul fiecărui protopopiat. Arhiepiscopia Sucevei şi Rădăuţilor apreciază în mod deosebit dedicarea şi spiritul de sacrificiu manifestate de asistenţii sociali, care adeseori îşi desfăşoară activitatea în condiţii dificile, dar cu o dragoste neobosită pentru aproapele aflat în suferinţă. Prin conferirea acestor distincţii, Înaltpreasfinţitul Părinte Calinic aduce o recunoaştere publică acestor oameni deosebiţi, care contribuie zilnic la alinarea suferinţei celor aflaţi în dificultate.\n\nArhiepiscopia Sucevei şi Rădăuţilor îşi exprimă recunoştinţa faţă de toţi cei care au sprijinit acest demers şi invită întreaga comunitate să rămână unită în sprijinul celor care traversează momente grele, dovedind astfel că iubirea creştină nu are limite şi este mereu prezentă în momentele de încercare.",
        "label": "Bucovina"
    },
    {
        "title": "Anunț lansare proiect „Actualizarea tehnologiilor IT în cadrul firmei SC VOLTER SRL”",
        "text": "SC VOLTER SRL a demarat în data de 30.10.2024 implementarea proiectului cu titlul: „Actualizarea tehnologiilor IT în cadrul firmei SC VOLTER SRL”, cod My Smis 319423, proiect co-finanțat de Uniunea Europeană prin Fondul European de Dezvoltare Regională.\n\nCrainou.ro nu este responsabil juridic pentru continutul textelor postate cu titlul de comentariu. Responsabilitatea pentru continutul comentariilor revine, in exclusivitate, autorilor. Comentariile nesemnate (sau neinsotite de o adresa de e-mail valida!), comentariile injurioase, calomnioase, ilegale (antisemite, xenofobe, rasiste etc.) sau fara legatura cu subiectul nu vor fi publicate!",
        "label": "Bucovina"
    },
    {
        "title": "Din această iarnă Bazarul Suceava va fi încălzit integral",
        "text": "Din această iarnă Bazarul Suceava va fi încălzit integral. Anunțul a fost făcut miercuri de primarul Sucevei, Ion Lungu.\n\nEdilul Sucevei a precizat că, până în luna octombrie vor fi finalizate lucrările de încălzire în bazar.\n\nIon Lungu a precizat că se lucrează destul de intens în bazar, mai ales după amiază, pentru a nu deranja activitatea comercianților.",
        "label": "Bucovina"
    },
    {
        "title": "Evanghelia zilei",
        "text": "Zis-a Domnul ucenicilor Săi: Cine vă ascultă pe voi Mă ascultă pe Mine şi cel ce se leapădă de voi se leapădă de Mine; iar cine se leapădă de Mine se leapădă de Cel care M-a trimis pe Mine. Iar cei şaptezeci s-au întors cu bucurie, zicând: Doamne, şi diavolii se pleacă nouă în numele Tău. Atunci Iisus le-a răspuns: Am văzut pe Satana ca un fulger căzând din cer. Iată, v-am dat putere să călcaţi peste şerpi şi peste scorpii şi peste toată puterea vrăjmaşului; şi nimic nu vă va putea vătăma. Însă nu vă bucuraţi de aceasta, că duhurile se pleacă vouă, ci vă bucuraţi mai ales pentru că numele voastre s-au scris în ceruri. În ceasul acela s-a bucurat Iisus cu duhul şi a zis: Te slăvesc pe Tine, Părinte, Doamne al cerului şi al pământului, că ai ascuns acestea de cei înţelepţi şi de cei pricepuţi şi le-ai descoperit copiilor. Da, Părinte, căci aşa a fost înaintea Ta, bunăvoinţa Ta.",
        "label": "Bucovina"
    },
    {
        "title": "Nea Ticu, omul din spatele camerei, nu mai este. Dumnezeu să îl ierte!",
        "text": "Nea Ticu, omul din spatele camerei, nu mai este. Dumnezeu să îl ierte!\n\nTalentatul cameraman Ticu Dolenschi, la doar 40 de ani, a plecat dintre noi brusc și într-un mod care a șocat pe toți cei care l-au cunoscut.\n\nAm urmărit vineri dimineață live-ul colegului său, Mihai Chira, un direct în lacrimi, cu greu făcut, cu emoție și de o sinceritate debordantă, dar care ridică o chestiune foarte serioasă – cea a depresiei în rândul jurnaliștilor.\n\nEvident, este o meserie care te uzează, mai ales psihic, o meserie în care vezi și auzi multe, în care ajungi în mijlocul unor drame sau a unor tragedii și toate se adună și rămân undeva, și te marchează în timp pentru că jurnaliștii sunt și ei oameni, nu pietre în drum!\n\nDe-a lungul timpului ne-am cutremurat cu toții de tragedii pe care le-am filmat sau de care am scris, așa cum ne-am bucurat de bucuriile și împlinire altora.\n\nȘi cred că mulți dintre noi ar putea scrie romane despre viața reală, despre durere și moarte și nedreptate, despre copilării furate, despre vieți ratate, cum la fel de bine am putea scrie despre miracole și minuni și oameni valoroși și buni, depinde de fiecare în ce culori vede viața la un moment dat, pentru că nu doar Răul există pe lumea asta!\n\nNu o să bat câmpii prea mult, doar o să spun că media trăiește din publicitate, publicitate pe care o ai dacă poți și știi să faci audiențe iar ca să ai audiențe trebuie să te pliezi pe ceea ce vrea publicul să vadă și să citească.\n\nDin păcate, acest public se arată a fi din ce în ce mai avid de știri de cancan, de nimicuri, de pepițe cu decolteu larg ce își dau cu părerea despre orice deși nu se pricep la nimic, de nenorociri, de sânge și topoare în cap, de violatori și de crime odioase.\n\nToate mizeriile astea fac rating iar ratingul aduce banul din publicitate! Regula o face publicul larg, pentru că nu toată lumea, evident, gustă astfel de știri.\n\nCum va arăta jurnalismul peste 10 de ani? Nu știu exact dar am o idee și, sincer, sper ca atunci să nu mai fiu nici reporter de teren și nici de live!\n\nNu, nu bat câmpii, dar pentru orice gest, pentru orice comportament, există un context, o explicație și, cu siguranță, în calitate de cameraman vezi multe și simți multe, lucruri și situații care te pot schimba în timp, te pot împovăra!\n\nTicu Dolenschi a fost un profesionist, asta o poate spune oricine dintre noi, din presă, un om care și-a făcut meseria cum a știu el mai bine, un videograf talentat, Ochiul care din spatele camerei a transmis live evenimente și drame și situații de tot felul, un om tânăr care avea tot viitorul în față. Dar Nea Ticu s-a oprit din drum obosit și a vrut să se odihnească!\n\nDumnezeu să îl ierte, sincere condoleanțe familiei și colaboratorilor săi apropiați care îi plâng trecerea!",
        "label": "Bucovina"
    },
    {
        "title": "Proiectul „Armata în şcoli”",
        "text": "În perioada 10-23 octombrie, la nivel naţional, s-a desfăşurat a XII-a ediţie a proiectului „Armata în şcoli”, activitate la care au participat şi elevi ai Colegiului Naţional Militar „Ştefan cel Mare”.\n\nŞtefăniştii, alături de studenţi ai academiilor militare sau ai şcolilor de maiştri, reprezentanţi ai centrelor militare judeţene şi ofiţeri, au prezentat elevilor din judeţele Suceava, Iaşi, Bacău, Bistriţa, Maramureş, Vaslui şi Botoşani semnificaţia zilei de 25 octombrie, oferta educaţională a Colegiului Naţional Militar „Ştefan cel Mare”, precum şi informaţii referitoare la o carieră în Armata Română.\n\nTinerii au fost foarte receptivi şi s-au bucurat de vizitele primite, iar elevii colegiului au profitat de timpul petrecut în şcolile din localităţile unde au învăţat.\n\n„Să vizitez instituţia care mi-a pus bazele educaţiei, dar din perspectiva de elev militar a fost o experienţă inedită. M-a cuprins un val de emoţii în timp ce le povesteam despre viaţa pe care o duc în liceu celor ce mi-au fost cândva colegi mai mici, mă priveau drept un model, nu doar un coleg mai mare. Mă bucur nespus de mult că am avut oportunitatea de a îi îndruma să îmbrăţişeze drumul pe care l-am ales şi eu!” a spus elev caporal Alexandru Tanasă.\n\nPrin intermediul acestei activităţi, „Armata în şcoli”, elevii Colegiului Naţional Militar „Ştefan cel Mare” Câmpulung Moldovenesc au avut oportunitatea de a prezenta valorile, istoria şi tradiţia instituţiei, au răspuns întrebărilor legate de etapa de licean şi i-au încurajat pe elevii dornici de o carieră militară să se pregătească intens pentru etapa admiterii în colegiul militar. (FRANCESCA ŞINDILAR)",
        "label": "Bucovina"
    },
    {
        "title": "Vin zile de foc! Meteorologii au emis cod roșu și portocaliu de caniculă pentru județul Suceava",
        "text": "Vin zile de foc! Meteorologii au emis cod roșu și portocaliu de caniculă pentru județul Suceava, în zilele de 13 și 14 iulie.\n\nConform, Administrației Naționale de Meteorologie, jumătate de județ se va afla sub cod portocaliu de caniculă, iar cealaltă jumătate sub incidența unui cod roșu de caniculă.\n\nMeteorologii atrag atenție că și nopțile vor fi tropicale și asta deoarece temperaturile nu vor coborâ sub 20 de grade Celsius.\n\nValul de căldură va persista în toată țara și în zilele următoare.",
        "label": "Bucovina"
    },
    {
        "title": "Tatiana Coţofan, la prima expoziţie de artă digitală",
        "text": "> Lucrările sale reunite sub numele „Anima ex Machina” pot fi admirate până la 28 octombrie\n\nLa Centrul Cultural „Bucovina”, vineri, 18 octombrie a.c., a fost vernisată expoziţia de artă digitală „Anima ex Machina”, care poartă semnătura Tatianei Coţofan, originară din oraşul Edineţ (Republica Moldova), stabilită la Suceava, fiind designer la tipografia Lidana.\n\nLa eveniment au fost prezenţi Călin Brăteanu, directorul Centrului Cultural „Bucovina”, Iosif Csutak – cel căruia i s-a datorat organizarea evenimentului , umoristul Constantin Horbovanu, prieteni şi colegi ai artistei, precum şi mama ei, venită special de peste Prut.\n\nDespre pasiunea Tatianei Coţofan pentru desen şi grafică digitală, am aflat că datează de pe vremea programului de master „Cultura şi civilizaţia britanică în contextul globalizării”, susţinut la Universitatea „Ştefan cel Mare” Suceava, dându-şi seama că „nu va putea muri liniştită dacă nu învaţă să deseneze”.\n\n„Inspirată de această dorinţă, s-a înscris la cursurile de desen în cadrul Casei de Cultură a Studenţilor din Suceava, unde, sub îndrumarea prof. Raluca Schipor, şi-a format obiceiul de a desena cât mai mult şi de a explora, prin artă, temele care o interesează cu adevărat (…) A început să picteze timid cu acrilice, după care a descoperit grafica cu pixurile de cerneală. Precizia şi răbdarea solicitate de această tehnică au ajutat-o, ulterior, la asimilarea competenţei de desen digital” a spus artistul plastic Iosif Csutak.\n\n„Ce sunt pictorii? Sunt poeţi care pictează poezia. Toţi oamenii pictează pe pânză, pe lemn, pe hârtie, pe sticlă, pe nisip, pe hârtie, pe zăpadă. Am participat la multe vernisaje găzduite de Centrul Cultural «Bucovina» şi văd o continuitate de ani buni. Centrul se transformă în biserică. De unde ştiu? De la oamenii care ies, ies, se uită în urmă, se întorc cu faţa spre Centru şi îşi fac cruce!” a spus Constantin Horbovanu, trecând în revistă şi legăturile sufleteşti care-i unesc pe românii „de dincolo şi de dincoace de Prut”, încheind cu catrenul „Îmi place pictura”: „Pictura-i viaţă, e ideea, / E starea bună sufletească / Mai ales când e femeia… / De pe sticla cu Fetească!”.\n\nVizibil emoţionată, fiind la prima ei expoziţie, Tatiana Coţofan a explicat ce sacrificiu personal înseamnă pictura, trecând în revistă câteva etape de devenire a ei ca artist amator, apoi modul în care au fost lucrate tablourile care se află expuse pe simezele Centrului Cultural „Bucovina” până pe 28 octombrie a.c.\n\nTatiana Coţofan este doctorand al Universităţii „Ovidius” din Constanţa, tema cercetării sale fiind „Corpul femeii şi puterea în contextul distopiei feministe contemporane”.",
        "label": "Bucovina"
    },
    {
        "title": "Șofer pus sub control judiciar după ce a fost prins conducând cu o alcoolemie de 3,40 mg alcool pur în sânge",
        "text": "Șofer pus sub control judiciar după ce a fost prins conducând cu o alcoolemie de 3,40 mg alcool pur în sânge. Bărbatul se plimba prin Fălticeni beat criță la volan.\n\nParchetul de pe lângă Judecătoria Fălticeni a dispus luarea măsurii preventive neprivative de libertate a controlului judiciar pentru o perioadă de 60 zile faţă de inculpatul R.C.N, pentru săvârşirea infracţiunii “conducerea unui vehicul sub influenţa alcoolului sau a altor substanțe”.\n\nPe 24 octombrie, în jurul orelor 08:40, acesta a condus autoturismul marca Dacia Logan, pe strada Armatei din municipiul Fălticeni, având o alcoolemie peste limita legală, respectiv, 3,40 mg per litru alcool pur în sânge (proba I,) şi 3,26 mg per litru alcool pur în sânge (proba II) .\n\nPrintre obligațiile pe care bărtabtul trebuie să le respecte cât se află sub control judiciar se numără și aceea de a nu depășii limita teritorială a României, decât cu încuviințarea prealabilă a procurorului de caz din cadrul Parchetului de pe lângă Judecătoria Fălticeni.",
        "label": "Bucovina"
    },
    {
        "title": "La Câmpulung Moldovenesc, expoziţie plastică colectivă „Artist sub 25”",
        "text": "La Muzeul Arta Lemnului din Câmpulung Moldovenesc, vineri, 18 octombrie a.c., cu începere de la ora 18:00, în spaţiul de la mansardă se va deschide expoziţia plastică colectivă „Artist sub 25”, dedicată tinerilor artişti, uniţi cu toţii de vârsta tinereţii de până la 25 de ani, aflată la cea de-a III-a ediţie.\n\n„Spre deosebire de ediţiile precedente, expoziţia de anul acesta este una colectivă, adunând împreună lucrările a 16 tineri artişti, din întreagă ţară, selectaţi în urma unui apel la participare, de un juriu format din asist. univ. dr. Ioana Palamar, Universitatea Naţională de Arte «George Enescu» Iaşi, prof. Paula Neagu, Liceul Teoretic «Dunărea» Galaţi, dr. Silviu Parascan, Uniunea Artiştilor Plastici din România” ne-au transmis organizatorii.\n\n„Demersul este provocator atât din perspectiva vârstelor, cât şi a viziunilor. De această dată, alături de expresivitatea individualităţilor diverse, putem vorbi şi despre un contrast al gândirii cromatice. Putem observa cum paleta scade în intensitate şi vigoare pe măsură ce vârsta creşte. Dar acest dialog fermecător între vivacitatea culorii şi sobrietatea grafică a ansamblului expoziţional arată că aceste contraste aparente sunt tocmai liantul care uneşte realităţile artistice interioare, arc peste anii care îşi arată acum rostul” spune curatorul proiectului, artistul ieşean Silviu Parascan.",
        "label": "Bucovina"
    },
    {
        "title": "Managerul Spitalului Județean Suceava, în post și rugăciune intensă pentru ca probleme din spital să fie rezolvate VIDEO",
        "text": "Managerul Spitalului Județean Suceava, medicul Alexandru Calancea, este în post și rugăciune intensă pentru ca probleme din spital să fie rezolvate.\n\nAșa a declarat joi Alexandru Calancea, în fața camerelor de luat vederi, și a mărturisit, cu ochii spre cer, că în unele zile ține chiar post negru, numai ca cei doi cardiologi intervenționiști (care s-au trezit cu ușa cabinetului spartă și cu lucrurile personale lipsă) să semneze fișa postului și să intre iar în sala de intervenții – unde au interzis din 20 februarie.\n\nE Postul Paștelui și domnul Calancea a avut probabil o revelație, nu știm ce s-a întâmplat, dar pare că se luminează, metaforic vorbind, pentru că mi-e greu să cred că, din postura de manager al celui mai mare spital din județ, spital implicat într-un scandal fără precedent, ar avea timp și chef de glume pe seama reporterilor și… pe teme religioase.\n\nNu l-am întrebat dacă face și mătănii în timpul rugăciunii, în biroul de la parterul spitalului, mi-a scăpat acest aspect important totuși, dar o să întreb data viitoare și poate ne face și o demonstrație în direct.\n\nPână acum însă rugăciunile fierbinți ale domnului Calancea nu au avut efect. Spitalul riscă să rămână fără doi medici foarte buni – Paul Turcoman și Laur Blaga, care au la activ 3.200 de intervenții pe cord, iar managerului i se cere public demisia după un scandal jenant.\n\nCeva nu a funcționat în rugăciunea sa și îi recomandăm să bea pe stomacul gol niște apă sfințită, în fiecare dimineață și să discute și cu IPS Calinic, poate primește sfaturi bune despre iubirea de semeni, adevărata credință, bunele moravuri și respectul pentru viața unor oameni.\n\nPreaînaltul i-ar putea explica faptul că rugăciunile nu îți sunt ascultate și nu ești iertat de Dumnezeu dacă nu îți asculți și nu îți ierți aproapele, adică să îl ierți nu să dai cu el de pământ – așa ar fi creștinește!\n\nAcum, aștept cu interes ca domnul Calancea să pună în funcțiune fântâna arteziană cu lumini din fața spitalului și pe fundal să răsune muzică religioasă și rugăciuni.\n\nUn Ave Maria, un Psalm, chiar ar merge, în primul rând pentru bieții pacienți care ajung aici dar care sunt urcați în ambulante și trimiși la Iași pentru intervenții pe cord din cauza lipsurilor de prin spital.\n\nÎn plus, poate așa iese și Necuratul din spitalul ăsta, mai ales de la Cardiologie Intervențională, poate dă bir cu fugiții, dar pentru asta e nevoie și de un pic de tămâie!\n\nOricum, o declarație impresionantă a managerului Spitalului Județean Suceava, pe care vă invit să o vizionați! Spun impresionantă deoarece au fost colegi de prin presă care au oftat și au lăcrimat în fața smereniei unui manager de spital pătruns de spirit creștinesc, fără aroganță, fițe și doritor de înțelegere și pace!\n\ncu ochii în lacrimi, și eu, Alina Iosif",
        "label": "Bucovina"
    },
    {
        "title": "Gheorghe Flutur, în vizită pe șantiere de pe drumurile județene, porțiuni întregi sunt asfaltate zilele acestea FOTO",
        "text": "Printre acestea se numără și drumul care face legătura între municipiul Suceava și Liteni-Moara, inclusiv zona podului de la Liteni-Moara fiind finalizată.\n\nDe asemenea, lucrările pe drumul spre Zaharești se derulează într-un ritm susținut dar și pe drumul Suceava-Dolhasca.\n\n„De dimineață am fost pe drumul județean care leagă Suceava de Liteni-Moara și Berchișești. Vestea bună este că s-a aplicat peste tot un strat de binder, eliminând astfel praful care a creat disconfort locuitorilor. Se toarnă acum al doilea strat de uzură, iar pentru o aderență mai bună se pune o plasă de aderentă, o membrană specială între stratul 1 și stratul 2.\n\nDeja se lucrează la finisaje, inclusiv zona podului de la Liteni – Moara fiind finalizată. De asemenea, drumul spre Zaharești este în stadiu avansat. În prezent, constructorul își concentrează forțele în Stroiești pentru finalizarea asfaltării.\n\nPe lotul Suceava – Ipotești – Bosanci – Udești – Liteni – Dolhasca mai este foarte puțin de lucru în centrul Bosanciului. În 2-3 zile se va turna primul strat de asfalt și acolo, iar drumul axial prinde contur. Trebuie să recunosc că a fost o concentrare mare de forțe în această perioadă, recuperând mult din termenele inițiale. Acum aceste drumuri județene sunt artere moderne de circulație, cu șanțuri și lucrări de artă, uneori arătând mai bine decât drumurile naționale. Îi asigur pe locuitorii de pe aceste trasee că, în cel mai scurt timp, se va circula în condiții normale pe rutele Suceava – Dolhasca, precum și Suceava – Moara – Zaharești – Vâlcele – Dărmănești”, a precizat Gheorghe Flutur.",
        "label": "Bucovina"
    },
    {
        "title": "Ion Lungu le cere scuze sucevenilor pentru traficul îngreunat din cauza gropii apărute în asfalt în zona IRIC FOTO",
        "text": "Ion Lungu le cere scuze sucevenilor pentru traficul îngreunat din cauza gropii apărute în asfalt în zona IRIC. Edilul explicat că a fost vorba despre o avarie la conducta de apă a ACET și au apărut infiltrații.\n\nPrimarul a spus că intervenția a fost întârziată de minivacanța de 1 Mai dar că în final problema a fost rezolvată corespunzător.\n\nIon Lungu a precizat că accidentul cu 5 răniși de pe Calea Unirii, din aceeași zonă, s-a petrecut din cauză că șoferul microbuzului a trecut în viteză de pe o bandă pe alta după ce a forțat culoarea roșie a semaforului în condițiile în care acolo se circula îngreunat.\n\n”Îmi cere scuze sucevenilor pentru disconfortul creat ca urmare avariei majore la conducta de apă și canalizare din zona IRIC din Burdujeni. Am avut și această minivacanță de 1 mai.\n\nAm fost la fața locului inclusiv sâmbătă în jurul orei 18.00 când s-a oprit circulația pe banda respectivă și se vedea că e ceva mai deosebit o infiltrație de apă.\n\nAm avut discuții și am stabilit să intervenim luni. S-a intervenit luni s-a pus balastru într-o primă fază acolo dar din păcate s-a surpat în continuare și era clar că este o infiltrație apă.\n\nAm avut marți dimineață un comandament cu cei de la ACET și am stabilit că avem două variante să blocăm toată circulația și să face lucrarea marți sau să o lăsăm pe timpul nopții.\n\nCred că am luat o decizie corectă radicală am făcut devierea traficului și ca atare lucrarea a fost finalizată marți seară la ora 23.20.\n\nAm fost și eu la ora 21.00 acolo când s-a pus conducta de apă. După amiaza asta vom asfalta zona pentru a nu mai periclita circulația”,a explicat Ion Lungu.\n\nPrimarul a discutat cu directorul ACET, Ștefan Groza, să inventarieze zonele vulnerabile pentru a se interveni din timp, astfel încât să nu mai apară gropi în asfalt și traficul rutier să fie dat peste cap.",
        "label": "Bucovina"
    },
    {
        "title": "Bărbat găsit mort în casă după ce în urmă cu câteva zile a refuzat să fie dus la spital",
        "text": "Bărbat găsit mort în casă după ce în urmă cu câteva zile a refuzat să fie dus la spital. Acesta a fost găsit de o femeie care venise să îi solicite ajutorul la treburi în gospodărie.\n\nVineri, la orele 07.36, lucrătorii Secției 3 Poliție Rurală Marginea au fost sesizați prin intermediul SNUAU 112 de o femeie din comuna Dornești, județ Suceava, cu privire la faptul că un bărbat din localitate a fost găsit decedat în casă.\n\nPolițiștii s-au deplasat la fața locului, la casa unui bărbat de 52 de ani, care locuia singur.\n\nApelanta la 112 a povestit că s-a deplasat la locuința bărbatului întrucât voia sa-l cheme la muncă.\n\nÎn momentul în care femeia a pătruns în casă, l-a observat pe proprietar întins pe pat, cu fața în sus, iar când s-a apropiat de acesta a observat că nu respiră, fapt pentru care a solicitat prin SNUAU 112 intervenția unui echipaj de ambulanță la fața locului.\n\nCu ocazia intervenției echipajului de ambulanță la fața locului, s-a constatat decesul acestuia, fiind cauzat de un stop cardio respirator.\n\nPolițiștii au aflat că, pe 27 octombrie, bărbatul a siuferit o criză de epilepsie în centrul localității Dornești, fiind sub influența alcoolului și atunci a căzut la sol.\n\nA fost fiind solicitat un echipaj de ambulanță la fața locului iar bărbatul a primit îngrijiri de urgență numai că a refuzat să fie transportat la spitalul din Rădăuți pentru investigații suplimentare.",
        "label": "Bucovina"
    },
    {
        "title": "În timp ce Turcoman și Blaga au interzis în sala de intervenții, Spitalul Județean trimite adresă la Iași pentru ca pacienți cu infarct să fie duși acolo FOTO",
        "text": "În timp ce medicii Turcoman și Blaga au interzis în sala de intervenții, Spitalul Județean Suceava trimite adresă la Iași pentru ca pacienții cu infarct să fie duși acolo (vezi document foto).\n\nConducerea Spitalului Județean Suceava cere ajutorul Institutului de Boli Cardiovasculare Iași pentru intervenții în cazul pacienților cu infarct miocardic.\n\nAsta din cauză că singurul medic ce efectuează intervenții cardio în spital – Roberto Haret, nu este disponibil miercuri, 5 aprilie, probabil din motive personale.\n\nSituația este halucinantă în condițiile în care la spitalul sucevean funcționează alți doi medici intervenționiști – Paul Turcoman și Laurian Blaga, medici recunoscuți și care au la activ 3200 de intervenții pe cord, dar care au interzis să intre în sala de intervenții cardio din 20 februarie.\n\nCu alte cuvinte, doi profesioniști sunt ținuți pe tușă în timp ce bolnavii cu infarct miocardic, dacă mai apucă, vor fi transferați la Iași.\n\nÎn condițiile în care s-au făcut atâtea eforturi ca la Suceava să funcționeze Compartimentul de Cardiologie Intervențională, fiind meritul lui Vasile Râmbu că acest compartiment (acum muribund) a fost înființat pentru a fi salvate vieți!\n\nDeci, Doamne ferește să faceți, dragi suceveni, un infarct miocardic miercuri, 5 aprilie 2023! Posibil ca drumul spre Iași să fie ultimul pentru pacienții cu infarct miocardic din județul Suceava(în cazul cărora trebuie să se intervină cât mai repede) și, oricum, pe cod portocaliu de ninsoare aceștia ar ajunge și mai greu în Iași cu ambulanța, pentru că de elicopter SMURD nu poate fi vorba!\n\nÎntrebarea este de ce în asemenea condiții, pentru că Roberto Haret e și el om, are viața lui și problemele lui, și nu poate sta zi lumină în spital, de ce nu sunt lăsați să își facă meseria cei doi cardiologi intervenționiști cu care conducerea spitalului este în conflict de ceva vreme?\n\nAdică, într-un spital care funcționează până la urmă pentru pacienți, pentru a deservi o comunitate și este un spital de stat (finanțat cu bani publici) nu ar trebui să se țină cont în primul rând de interesele pacientului și orgoliile să fie lăsate deoparte? Se pare că la Spitalul Județean Suceava nu se poate!\n\nAșa că, dragi suceveni, vă rog să vă rugați celui de Sus (și pe bune, nu cum a făcut-o managerul spitalului în fața camerelor) să vă țină miercuri sănătoși, și în toate zilele libere ale domnului Haret, să nu faceți infarct, pentru că ar putea să vă fie fatal!\n\nEste de noaptea minții ceea ce se întâmplă în spital, și tot de noaptea minții că Ministerul Sănătății nu se implică în ciuda faptului că la Cardiologie Intervențională sunt reclamații pe linie medicală și dosare în cercetare, cum de noaptea minții este că mai marii Consiliului Județean tac, nu iau măsuri pentru ca o situație conflictuală și care afectează pacienții cardiaci din județ să înceteze!\n\nTac și parlamentarii de Suceava (cum au tăcut și în pandemie, când am fost băgați în carantină), că vorba aceea, e mare iubire între partide acum și oamenii nu vor să își scoată ochii, dar toată această tăcere este în detrimentul sucevenilor, care pot muri cu zile!\n\nÎn ultima perioadă au tot plecat din spital medici buni, medici tineri care voiau să își facă un nume și o carieră, medici de serviciile cărora sucevenii ar fi putut beneficia!\n\nConsiliul Județean Suceava pompează bani în acest spital, dar cu toate dotările, cu toate marafeturile și aparatura de ultimă oră, cu toate fițele unora și cu pretențiile de spital clinic, cea mai importantă unitate sanitară din județ nu poate evolua și nu se poate dezvolta fără profesioniști, fără medici buni! În OAMENI, în profesioniști de valoare ar trebui să se investească în primul rând, într-o asemenea instituție, spre binele unei întregi comunități!\n\nOricum, Compartimentul de Cardiologie Intervențională de la Spitalul Județean Suceava funcționează ilegal la acest moment, pentru că este nevoie, conform legii, de cel puțin doi doctori intervenționiști, și instituția are doar unul funcționabil, dar nici acest lucru nu deranjează nici pe cei din conducerea spitalului, nici pe cei din Ministerul Sănătății și nici pe cei de la Consiliul Județean Suceava!\n\nA deranjat însă pe un deputat USR de …Buzău, sucevean la origini, singurul care a tras un semnal de alarmă și le-a spus sucevenilor că din cauza unui scandal sunt pe cale să piardă doi oameni valoroși, care pot în continuare să salveze vieți dacă sunt lăsați să o facă.\n\n„Aici nu e moșia cuiva! Când un pacient intră în această instituție devine pacientul tuturor, omul trebuie să fie salvat! Manageri mai găsim, o să găsească PSD sau PNL să-și pună un om.\n\nPe mine, ca aparținător al unor părinți în vârstă din Suceava, mă interesează ca programul să existe aici și medicii cardiologi Turcoman și Blaga să fie aduși pe secția unde au salvat peste 3.200 de vieți, să li se creeze climatul necesar”, a fost mesajul deputatului Emanuel Ungureanu, care a ajuns la oameni dar nu la autorități și la politicienii suceveni.",
        "label": "Bucovina"
    },
    {
        "title": "Spitalul Județean, pe un butoi de pulbere. Conflict între doi cunoscuți medici cardiologi și conducere, ușă de cabinet medical spartă cu ranga FOTO",
        "text": "Spitalul Județean stă de multă vreme pe un butoi de pulbere. Sunt tot mai multe conflicte între conducerea unității și cadrele din spital – printre ei medici care sunt tratați cu sictir de cei pe care se presupune că îi conduc, așa încât după șicanări au fost plecări din spital, demisii din funcții și altele.\n\nZilele acestea, după o postare pe rețelele de socializare, a ieșit la suprafață un conflict între doi cunoscuți medici cardiologi (care au salvat viețile multor suceveni) și conducere după ce ușa cabinetului le-a fost spartă cu… ranga.\n\nDe cine o să întrebați și cum s-a putut întâmpla așa ceva într-un spital plin de camere video, nu într-un bloc de garsoniere mizer de la marginea orașului, unde își fac veacul tot felul de interlopi.\n\nCei doi medici cred că ușa cabinetului le-a fost spartă cu încuviințarea conducerii spitalului pentru că s-ar dori plecarea lor din unitatea medicală.\n\nMedicii cardiologi care s-au trezit cu ușa la cabinet forțată sunt nimeni alții decât Laur Blaga și Paul Turcoman, cei care se ocupă de sectorul cardiologiei intervenționale și care au salvat de la moarte prin montare de stenturi sau bypass o mulțime de pacienți ajunși cu infarct miocardic la spital.\n\nCabinetul medical în care cei doi făceau gărzi a fost spart cu ranga și din interior le-au dispărut obiectele personale, inclusiv parafele. Acestora nu li se mai permite accesul în cabinetul în care se făceau intervenții cardiologice și au fost mutați în Secția de Cardiologie.\n\nMedicul Laur Blaga spune că totul este o intimidare și că a primit și mesaje de amenințare pe telefonul mobil, ceea ce este foarte grav și e semn că lucrurile o iau razna pe la Spitalul Județean în ceea ce privește realația dintre personal și conducere, pentru că cei doi medici acuză că se face tot posibilul ca ei să plece din spital.\n\nCu alte cuvinte, asta e răsplata lor din partea unor oameni puși vremelnic în fotolii de conducere, cu gir politic din partea Consiliului Județean Suceava.\n\nȘi având acest gir, probabil se gândesc că pot scuipa în cap pe absolut toată lumea, pe principiul că nimeni nu e de neînlocuit, nici măcar medici foarte apreciați și foarte buni!\n\nMă gândesc că poate nu e mult și oamenii cu ranga vor da în cap cuiva prin spital, așa…cu toate camerele video și toată monitorizarea, ca interlopii veritabili. Asta în timp ce conducerea minunată face cursuri cu personalul cum să se poarte frumos, să zâmbească pacienților și cum să refuze șpaga!\n\nAu fost medici care au plecat din spital tot din cauza atmosferei de acolo, din cauza felului în care au ajuns să fie tratați medici și asistenți, cum au fost medici care pur și simplu au renunțat la funcții, sătui de ce se întâmplă prin spital.\n\nDomnule Calancea, aveți în subordonare oameni cu facultate și cu personalitate, oameni care salvează vieți, personal care lucrează cu oamenii, nu niște mocofani fără școală sau niște pușcăriași care fac muncă în folosul comunității și care trebuie, eventual, alungați cu ranga! Cum este posibil să se spargă ușa unor medici cu ranga, într-un spital de stat, și să dispară tot din cabinet?! Așa…ca pe o plantație cu sclavi moderni, cărora prin Occident li se fură actele!\n\nȘi da…mulți, cei mai mulți din spital în regretă pe Vasile Râmbu, cel considerat în urmă cu mulți ani un zbir! Un zbir care măcar știa ce să le ceară oamenilor din subordine, știa CE VREA, și care mai avea o umbră de respect pentru ei, DEȘI NU ERA MEDIC!\n\nPăcat, păcat pentru că se pompează bani în spitalul acesta, care este o instituție de suflet pentru Gheorghe Flutur, dar președintele ar trebui să fie mai atent pe cine numește și în ce funcții, cui oferă sprijin și de ce, pentru că oamenii, involuntar și poate fără răutate, ajung să îl judece tot pe el pentru situația conflictuală de la Spitalul Județean Suceava, pentru lipsa de respect cu care sunt tratați și pentru multe altele!\n\nCred, cu toată sinceritatea, că cel mai corect cu oamenii din Spitalul Județean Suceava s-a dovedit a fi un străin, generalul Oprea, cel trimis de la București să scoată spitalul din pandemie, când unitatea era focar COVID. La plecare, omul, ca un bun general, a lăsat personalul din spital să numească pe cei demni să îi conducă. Și au condus atât cât li s-a permis și cât au putut, dar nu cu lipsă de respect și cu sictir, nu cu patimă și ranchiună!\n\nCu astea, nu faci decât să dai foc unul butoi de pulbere după ce ai demotivat oamenii încât unora le e scârbă să mai vină la serviciu. Și…repet, Spitalul Județean Suceava este o instituție de stat, nu o plantație privată cu sclavi pe ea!\n\n”În timp ce în alte centre de cardiologie intervențională se fac eforturi mari pentru a evolua și a ieși în evidență prin cazuri complexe rezolvate, la Suceava se sparge ușa unei camere de gardă cu ranga pe motive penibile, doar pentru intimidarea noastră și a ne face să plecăm din spital!\n\nMenționăm că nu am fost informați, nici nu ne-a fost adusă la cunoștință această intenție de a “face inventar” în camera de gardă. Din data de 20 februarie 2023 ne-a fost interzis atât accesul, cât și posibilitatea să facem proceduri în sala de angiografie, atât eu cât și doctorul Turcoman fiind mutați pe secția de cardiologie.\n\nAceasta este recunoștința conducerii pentru toate eforturile noastre de a face performanță în acest spital în care s-au efectuat 3.099 de intervenții cu toate că eram pe deficit de personal. În acest laborator am fost la nevoie brancardieri, asistenți medicali și infirmieri pentru ca sala să funcționeze în parametri normali. Întrucât se continuă cu mesajele de hărțuire, intimidare și șantaj am decis că vom ține o conferință de presă pentru a înțelege cu toții de ce s-a ajuns aici.\n\n”Abia acum începe distracția”, cam așa suna un mesaj de șantaj și hărțuire. S-a mers prea departe de la amenințări în cabinetul privat, șicanări în trafic, amenințări la dresa familiei, fiindu-mi afectată viața de zi cu zi”, este postarea medicului cardiolog Laur Blaga și îl sfătuim să depună plângeri la IPJ pentru furt și la Parchete pentru amenințare și hărțuire.\n\nConducerea spitalului nu vrea să comenteze nimic la acest moment despre incidentul reclamat de cei doi medici cardiologi, prin urmare purtătorul de cuvânt al unității, dr. Dan Teodorovici nu a putut să spună ceva despre acest conflict.",
        "label": "Bucovina"
    },
    {
        "title": "Dan Ioan Cușnir este un necunoscut pentru șeful PSD. Marcel Ciolacu nici măcar nu îi știe numele VIDEO",
        "text": "Președintele PSD Marcel Ciolacu, a prezentat la Fălticeni doi candidați ai partidului la Suceava – pe Mirela Adomnicăi și pe Dan Ioan Cușnir. Ultimul e atât de cunoscut în propriul partid încât Ciolacu i-a uitat numele (dacă i l-a știut vreodată). A fost nevoie de suflători din spate pentru a se auzi numele de CUȘNIR (semn că Ciolacu nu se delectează cu filmulețe pe rețele de socializare). Cu toate acestea, candidatul PSD la Primăria Suceava a ținut să vorbească și să îi prezinte șefului marile lui proiecte pentru primărie – un incubator de afaceri și un parc industrial.\n\nFrumoase vise, domnule Dan Ioan Cușnir, dar dacă șeful propriului partid nu știe cum vă cheamă, își vor aduce aminte oare sucevenii la vot?! Eu nu mi-aș pune speranțe mari că prea multi vor vota cu trandafirii din inerție! Ca să nu mai treceți neobservat a doua oară vă propun o regie – veniți pe o tricicletă, o trotinetă sau pe o bicicletă și faceți declarații în mișcare chiar cu șeful de față, despre cât de mult iubiți Suceava, sigur nu o să vă uite și o să prindeți și la publicul larg!\n\nȘi încă ceva, Marcel Ciolacu, în ciuda faptului că nu a știut cum vă cheamă a spus totuși că vă sprijină (e de bine!) și că nu e o misiune grea să câștigați Primăria Suceava. Îi dăm o veste: e o misiune foarte grea mai ales pentru un candidat care nu s-a remarcat cu nimic de-a lungul timpului, care vorbește de dragostea sa pentru Suceava dar care nu spune clar ce a făcut din funcții publice până acum pentru suceveni, mai ales când orașul era în carantină, că am văzut că e la modă tema pandemiei în campania electorală!",
        "label": "Bucovina"
    },
    {
        "title": "Gheorghe Șoldan anunță intrarea în linie dreaptă a construcției A7, tronsonul Pașcani-Suceava",
        "text": "Președintele Consiliului Județean Suceava, Gheorghe Șoldan, anunță intrarea în linie dreaptă a construcției A7, tronsonul Pașcani-Suceava. Este vorba despre contrucția a 33 de kilometri de drum.\n\nȘoldan a declarat că nimeni nu blochează construcția autostrăzii și două asocieri de constructori din România și un constructor italian au depus oferte pentru contractul de proiectare și execuție a acestui prim lot, în lungime de 33 de kilometri.\n\nPreședintele CJ Suceava a precizat că este vorba despre un contract scos la licitație în valoare de 3,88 miliarde lei (fără TVA), iar finanțarea este asigurată prin Programul Transport 2021-2027.\n\nPotrivit contractului, ofertantul care va câștiga licitația are la dispoziție 30 de luni să finalizeze cei 33 de kilometri.\n\n„Dacă nu cu mult timp în urmă, unii „strigau” electoral prin mass-media suceveană că PSD blochează autostrada, deși era doar o solicitare de prelungire a termenului de depunere a ofertelor, după ce un operator economic a făcut o contestație, astăzi s-a făcut un pas foarte important în realizarea celui mai mare proiect de infrastructură pentru județul Suceava.\n\nDouă asocieri de constructori din România și un constructor italian au depus oferte pentru contractul de proiectare și execuție a acestui prim lot, în lungime de 33 de kilometri.\n\nAșadar, nimeni nu blochează construcția autostrăzii A7 Pașcani- Suceava – Siret, iar PSD o va transforma în realitate din desenele pe hartă pe care unii vi le arată de cel puțin 8 ani.\n\nPe traseu vor fi construite inclusiv:\n\n – un viaduct (peste DJ208 și CF517), cu o lungime de 1.049,80 m;\n\n – un viaduct (peste Râul Ruja), în lungime de 604,60 m;\n\n – un pasaj (peste pârâul Pulpa, DJ208S și CF500), în lungime de 868 m.\n\n – patru parcări de scurtă durată;\n\n – două Spații de Servicii,\n\n – Nod rutier Tătăruși-Heci, la intersecția cu DJ 208F (Fântâna Mare-Heci-Lespezi);\n\n – Nod rutier Dolhasca, la conexiunea cu DJ 208I (Siliștea Nouă-Budeni);\n\n – Nod rutier Roșcani, care va asigura accesul pe și din autostradă.\n\nSpațiile de servicii și parcările de scurtă durată vor avea asigurată infrastructura necesară pentru construcția viitoare a unui număr de minimum 8 stații de încărcare pentru autoturismele electrice.\n\nTronsonul Pașcani – Suceava va avea în total o lungime de 𝟔𝟐 𝐝𝐞 𝐤𝐢𝐥𝐨𝐦𝐞𝐭𝐫𝐢 și este împărțit în două loturi, care sunt licitate independent.\n\n ☑️ Lotul 1 (33 km): Nod Rutier Roșcani cu descărcare în DJ 208C\n\n ☑️ Lotul 2 (28,97 km): Nod rutier care va asigura conexiunea cu Aeroportul Suceava și accesul în DN29.\n\nAcest segment de autostradă va continua cu tronsonul Suceava-Siret”, a declarat Gheorghe Șoldan, președinte al CJ Suceava.",
        "label": "Bucovina"
    },
    {
        "title": "De ce unele asigurări RCA sunt mai ieftine şi altele mai scumpe?",
        "text": "RCA-ul este un document obligatoriu pentru toţi şoferii de vehicule din România, având ca scop acoperirea daunelor produse terţilor în urma unui accident auto. Chiar dacă maşina nu este folosită şi staţionează într-o parcare publică, aceasta va trebui să aibă asigurare conform legislaţiei în vigoare.\n\nÎn ultimii ani, preţurile asigurărilor RCA au crescut considerabil, devenind o povară financiară pentru mulţi şoferi. Cu toate acestea, se pot găsi asigurări RCA ieftine, mai ales online, fiecare proprietar având posibilitatea de a evalua şi compara preţurile firmelor de asigurări mult mai uşor. Există site-uri dedicate pentru oferte de preţ, pentru a veni în ajutorul şoferilor în alegerea celei mai bune opţiuni disponibile pentru ei.\n\nRomasig recomandă tuturor să se informeze nu doar asupra preţurilor, ci şi asupra vechimii vehiculului şi a timpului de despăgubire, acestea fiind criterii esenţiale ce pot ajuta şoferii mai ales în momentele dificile.\n\nCare sunt factorii care determină preţul unei asigurări RCA?\n\nÎn primul rând, profilul şoferului este criteriul iniţial pe baza căruia se stabileşte tariful final. Firmele de asigurări stabilesc primele în funcţie de acest element, luând în considerare următoarele aspecte:\n• Vârsta – şoferii tineri până în 30 de ani sunt consideraţi un risc mai mare şi, prin urmare, vor plăti sume mai consistente pentru încheierea unei astfel de poliţe.\n• Istoricul de daune – dacă şoferul are un istoric negativ, vor fi incluse costuri adiţionale din cauza riscurilor asociate.\n• Marca şi modelul vehiculului – maşinile de lux, camioanele sau tirurile sunt în general mai costisitor de asigurat, acesta fiind un factor important pentru stabilirea preţului final al poliţei încheiate.\n• Vechimea – primele de asigurări pot fi mai mari pentru maşinile noi, în timp ce cele mai vechi pot fi semnificativ mai mici.\n• Capacitatea şi puterea motorului – vehiculele cu motoare mari sunt asociate cu un risc crescut de accidentare, ceea ce poate duce la prime de asigurare considerabil mai mari.\n\nLa fel de important ca şi cele menţionate mai sus este şi modul de achiziţie a asigurării. Un broker fizic va avea întotdeauna adaosuri, deoarece sunt incluse în preţ atât chiria şi utilităţile, cât şi salariile. Astfel, varianta online rămâne cea mai uşoară, simplă, rapidă şi ieftină soluţie pentru toţi şoferii care vor să-şi reînnoiască poliţa.\n\nExistă site-uri dedicate pentru oferte de preţ care îi pot ajuta să selecteze cele mai bune oferte şi condiţii pentru ei şi maşina lor, având posibilitatea de a o achizitiona în orice moment al zilei.\n\nPentru ca o persoană să poată beneficia de asigurări RCA ieftine va fi indicat să apeleze în primul rând la platformele online, putând fi găsite mai uşor soluţii avantajoase pentru propriul vehicul.\n\nPreturile la asigurarile RCA nu ar trebui să fie cel mai important factor atunci când se doreşte achiziţia unei poliţe, ci şi să se ia în calcul acoperirea oferită şi reputaţia firmei de asigurări.",
        "label": "Bucovina"
    },
    {
        "title": "Calatoreste doar cu rucsacul - 5 destinatii ieftine de calatorie cu avionul cu plecare din Romania",
        "text": "Te-ai gândit vreodată că poți explora Europa cu un buget redus și doar cu un rucsac în spate? Știai că peste 65% dintre tinerii călători români preferă să călătorească doar cu bagaj de mână pentru a economisi bani și a avea mai multă libertate? Dacă ești în căutarea aventurii și vrei să descoperi destinații ieftine, dar pline de farmec, ești în locul potrivit. Iată 5 destinații accesibile cu avionul, cu plecare din România, perfecte pentru călătoria cu rucsacul.\n\nDe ce să vizitezi Sofia?\n\nLa doar o oră de zbor de București, Sofia este o comoară ascunsă a Balcanilor care combină arhitectura istorică cu o viață urbană vibrantă. Este ideală pentru o escapadă de weekend cu buget redus.\n\nCe poți face acolo?\n• Descoperă istoria la Muzeul Național de Istorie: Află mai multe despre patrimoniul bulgar.\n\nTransportul, cazarea și mâncarea sunt foarte accesibile, făcând din Sofia o destinație ideală pentru călătorii cu buget redus. Nu uita sa cumperi un ghiozdan 40x30x20 de la Jolar pentru a-ti fi mult mai comod in avion!\n\nDe ce să alegi Bratislava?\n\nCapitala Slovaciei este adesea trecută cu vederea în favoarea vecinelor sale mai populare, dar oferă o atmosferă medievală și prețuri mai mici.\n\nCe poți face acolo?\n\nZborurile directe sunt disponibile la prețuri rezonabile, iar orașul oferă opțiuni de cazare și mâncare pentru toate buzunarele.\n\nRiga, cu arhitectura sa art nouveau și străzile pavate, este o destinație care îmbină istoria cu modernitatea.\n\nCe poți face acolo?\n• Vizitează Piața Centrală: Una dintre cele mai mari piețe din Europa.\n• Bucură-te de viața de noapte: Orașul este renumit pentru barurile și cluburile sale.\n\nCu zboruri low-cost și prețuri accesibile la cazare, Riga este o opțiune excelentă pentru călătorii economici.\n\nAl doilea oraș ca mărime din Grecia, Thessaloniki oferă o combinație de istorie, cultură și peisaje de coastă.\n\nCe poți face acolo?\n\nZborurile sunt frecvente și ieftine, iar costurile de trai sunt mai mici comparativ cu alte orașe grecești.\n\nSituat pe coasta Adriatică, Bari este poarta de acces către frumoasa regiune Puglia, cunoscută pentru satele sale tradiționale și peisajele spectaculoase.\n\nCe poți face acolo?\n• Relaxază-te pe plaje: Apele cristaline sunt perfecte pentru înot și bronzat.\n\nDeși Italia poate fi costisitoare, Bari oferă opțiuni accesibile pentru cazare și mâncare, mai ales dacă ești dispus să călătorești cu un rucsac.\n• Planifică în avans: Verifică ofertele de zbor și rezervă din timp pentru cele mai bune prețuri.\n• Călătorește în afara sezonului: Vei găsi prețuri mai mici și mai puțini turiști.\n• Folosește aplicații de călătorie: Acestea te pot ajuta să găsești cele mai ieftine opțiuni de cazare și transport.\n• Limitează-te la bagaj de mână: Economisești bani și timp la aeroport.\n• Fii flexibil: Dacă ești deschis la diferite date sau destinații, poți găsi oferte mai bune.\n\nCălătoritul doar cu rucsacul îți oferă libertatea de a explora lumea într-un mod autentic și economic. Europa este plină de destinații uimitoare care așteaptă să fie descoperite fără a-ți afecta bugetul. Așa că pregătește-ți rucsacul de la Jolar, verifică ofertele de zbor și pornește în aventura vieții tale!",
        "label": "Bucovina"
    },
    {
        "title": "Primăria Suceava are proiecte de 75,5 milioane de euro pentru finanțare pe POR",
        "text": "Primarul Sucevei a discutat despre posibilitatea aprobării SIDU la nivelul Zonei Urbane Funcționale, pentru accesarea fondurilor europene în exercițiul financiar 2021-2027, estimându-se ca termen de finalizare până cel târziu la sfârșitul anului.\n\nIon Lungu a participat luni la ADR Piatra Neamț la o discuție pregătitoare pentru accesarea de fonduri europene-pe Programul Operațional Regional, finanțate în perioada 2021-2027.\n\nIon Lungu a trecut în revistă proiectele pe care municipalitatea dorește să le finanțeze pe prioritățile nr. 2,3,4,6,7.\n\nValoarea estimată a proiectelor pe care Primăria Suceava le are pregătite pentru finanțare pe aceste priorități se ridică la 75,55 milioane euro.\n\n„O veste bună la Prioritatea nr. 6 -„O regiune educată” vom putea depune proiecte pentru transport electric pentru elevii din zone marginalizate.\n\nLa Prioritatea nr. 3 – „O regiune durabilă, mai prietenoasă cu mediul”, pentru Creșterea eficienței energetice la clădiri rezidențiale se introduce un nou indicator „Sărăcie energetică”, prin care se va stabili valoarea grantului, diferența va fi suportata de autoritatea locală.\n\nProiectele de digitalizare pentru scoli, vor putea fi accesate pe Prioritatea nr. 2 „O regiune mai digitalizată” și pe Prioritatea nr. 6 „O regiune mai educată”.\n\nA fost o discuție utilă, am stabilit cât mai concret Foaia de parcurs a etapelor pentru depunerea proiectelor europene pe Programul Operațional Regional în perioada 2021-2027.",
        "label": "Bucovina"
    },
    {
        "title": "„Rezervaţii naturale în Bucovina”",
        "text": "Sub egida „Săptămânii verzi”, pe 25 octombrie a.c., s-a derulat proiectul extracurricular „Rezervaţii naturale în Bucovina”, coordonat de Şcoala Gimnazială Ipoteşti, prin prof. dr. ing. Vovciuc Ionel, pr. paroh. Codină Bogdan Iulian, de la Parohia „Naşterii Maicii Domnului” Me-reşti, comuna Vultureşti, în colaborare cu Inspectoratul Şcolar Judeţean Suceava, Şcoala Gimnazială nr. 1 Suceava şi Regia Naţională a Pădurilor – Romsilva.\n\nAflăm că la activitate au participat 50 de elevi din clasele a VIII-a A, a VIII-a B şi a VIII-a C ai Şcolii Gimnaziale Ipoteşti. Elevii au fost coordonaţi de prof. Vovciuc Ionel, cel care i-a îndrumat cu atenţie şi răbdare, implementând la nivelul şcolii acest proiect educaţional extracurricular. Alături i-au fost director prof. Loredana Solovăstru şi director adjunct Simona Mirăuţi. Responsabili de mediu ai Programului Educaţional Naţional „Săptămâna verde” au fost profesorii Adrian Blezneac, Costel Cristian Costin, Airinei Mihaela.\n\n„Aduc mulţumiri speciale pr. prof. Codină Bogdan Iulian de la Şcoala Gimnazială «Acad. H Mihăescu» Udeşti, pentru activitatea de ghid turistic în Parcul Naţional Munţii Rodnei şi la Cascada Cailor” a spus prof. Vovciuc Ionel.\n\n„Scopul proiectului a fost acela de a proteja şi conserva unele habitate naturale terestre şi/sau acvatice, cuprinzând elemente reprezentative de interes ştiinţific sub aspect floristic, faunistic, geologic, speologic, paleontologic, pedologic sau de altă natură în rândul elevilor, contribuind astfel la sensibilizarea copiilor în ceea ce priveşte cunoaşterea mai bine a ariei tematice din disciplina educaţie tehnologică şi aplicaţii practice” ne-au transmis organizatorii.\n\nPartenerii de proiect au fost Ministerul Educaţiei, prin Inspectoratul Şcolar Judeţean Suceava, Şcoala Gimnazială nr.1 Suceava; Regia Naţională a Pădurilor – Romsilva, prin Direcţia Arii Naturale Protejate; Muzeul de Artă a Lemnului Câmpulung Moldovenesc; Muzeul Naţional a Ouălor Încondeiate Ciocăneşti. Activităţile s-au desfăşurat în Parcul Naţional Munţii Rodnei, Cascada Cailor, Muzeul Rădăcinilor Borşa, Muzeul Naţional a Ouălor Încondeiate Ciocăneşti, Muzeul de Artă a Lemnului Câmpulung Moldovenesc şi Parcul „Ariniş” din Gura Humorului. (A.B.)",
        "label": "Bucovina"
    },
    {
        "title": "Imagini cu micul dejun servit pacienților de la Spitalul Județean Suceava, sâmbătă dimineață FOTO",
        "text": "Reprezentanții Spitalului Județean Suceava au făcut publice imagini cu micul dejun servit pacienților de la Spitalul Județean, sâmbătă dimineață. Asta după ce imagini cu întregul meniu de vineri au fost trimise presei după ce spitalul a fost atacat mârșav pe tema hranei pacienților.\n\nDana Budeanu a publicat imagini despre care susține că ar fi de la Spitalul Județean Suceava, acuzând că mâncarea este sărăcăcioasă,deși nu se știe cine a făcut fotografiile și dacă ele chiar sunt din spitalul sucevean.\n\nSe spune în postarea ei că fotografiile ar fi fost trimise de niște mămici, dar mă îndoiesc că așa și e. Nu că ar minți Dana Budeanu, să ne înțelegem, dar nici ea nu poate ști cu exactitate cine le-a făcut și unde, și că pur și simplu fotografiile au fost trimise de niște rău-voitori tocmai pentru că știau că Dana Budeanu este vocală și are priză la public.\n\nCe este clar e faptul că s-au ascuțit destul cuțitele și unii ies acum în precampanie electorală și lovesc în spital. Spitalul este victimă colaterală în acest joc politic, ținta fiind politicianul Gheorghe Flutur (PNL), președinte al CJ Suceava – instituiția care alocă bani spitalului.\n\nDesigur, se vor mai găsi binevoitori care vor lovi în spital pentru a da cu barda în Flutur, fără a se gândi că dau în Suceava, că dau într-o unitate medicală în care s-au făcut investiții de miliarde de lei în ultimii ani, că dau în tot colectivul de angajați, de la bucătari până la manager.\n\n \n\n Dar ce contează peste 1.000 de oameni și Suceava, când interesul electoral e unul așa de mare?!\n\nBașca, cei din spital nici nu au voie să se apere și să publice niște fotografii, sunt atacați acum pe rețelele de socializare pentru aceste fotografii cu meniurile bolnavilor și, bineînțeles, Flutur ar fi cel care îi obligă pe medici să intre în polemici cu Dana Budeanu!(vezi foto 1)\n\nDin ce am discutat cu angajați și pacienți, spitalul sucevean nu oferă mâncare de restaurant, e totuși o unitate se stat și există o cotă de hrană, dar nici nu li se servesc oamenilor…lături!\n\n \n\n Și pentru a se apăra, cei de la Spitalul Județean Suceava trimit cu disperare presei fotografii cu meniurile. ESTE DREPTUL LOR SĂ SE APERE! Mai jos e micul dejun de sâmbătă, 4 februarie 2023.",
        "label": "Bucovina"
    },
    {
        "title": "Joci la pariuri? Citește câteva ponturi pentru un joc responsabil!",
        "text": "Pasiunea românilor pentru sport și pentru pariuri sportive se poate observa și prin prisma audiențelor TV ale evenimentelor sportive, dar și prin modul în care astfel de evenimente ocupă spații importante pe toate tipurile de canale media, de la audio-vizual la presă scrisă și online.\n\nLa fel cum și din toate celelalte sporturi au ajuns să fie ușor de urmărit oriunde și oricând pe gadgeturi conectate la internet, tot așa pariurile sportive au intrat de mai mulți ani în era digitală.\n\nAcum, pe desktop sau în aplicații de mobil, poți verifica rapid cotele la și poți plasa mize pe evenimentele selectate. Eventualele câștiguri le acumulezi tot online și le poți retrage când dorești pe card / în contul bancar.\n\nPe website-urile de sport și pe altele dedicate pariurilor sportive, tot mai mulți influenceri care și-au conturat o imagine pozitivă în domeniul pariurilor propun diverse ponturi pentru cele mai în vogă .\n\nZi de zi, diverse meciuri sunt analizate sub lupa acestor experți (auto-intitulați, căci nu există vreo certificare în domeniu), cei dornici de ponturi pariuri putând alege pronosticuri pe care să le plaseze la rândul lor la agenția favorită. Unii astfel de provideri de ponturi de pariere își expun chiar istoricul de pronosticuri reușite și ratate.\n\nCel mai bun pont pentru pasionații de pariuri vine chiar din partea operatorilor de gambling: jocul responsabil, echilibrat, este singura variantă recomandată! Fie că urmezi anumite idei de pariere propuse online în categoria de ponturi pariuri, fie că mergi pe propriile tale idei, este bine să urmezi anumite principii de bază.\n\nÎn primul rând, nu trebuie să uiți că nu există certitudine în ceea ce privește capacitatea oricărei persoane de a intui un pronostic corect. Atât timp cât vorbim despre joc corect și fair-play, este imposibil să știi soarta unui meci.\n\nDesigur, există probabilități, chiar matematice, însă în final totul se decide pe suprafața de joc. „ „, se mai spune în fotbal, iar acest truism evidențiază tocmai faptul că orice se poate întâmpla într-o partidă. Nu de puține ori apar surprize notabile, căci și echipele mari / sportivii de top pot avea momente mai puțin inspirate.\n\nAstfel, niciodată nu trebuie să consideri o variantă de pariere drept a fi sigură! Sub nicio formă nu trebuie să riști la pariuri sportive – online sau offline – mai mulți bani decât îți permiți să cheltuiești pentru acest hobby.\n\nCâți bani să aloci pentru jocuri de noroc\n\nSe spune că un jucător ar trebui să-și seteze un buget maxim (de până la 5% din venituri) de plasat la pariuri sportive și jocuri de noroc în general. Aici este și farmecul jocului – poți să pierzi sau să câștigi, nu știi niciodată sigur. Poți avea diverse strategii, important este să nu uiți care este scopul jocului: să te distrezi, indiferent de rezultat.\n\nDesigur, emoția urmării unui joc pe care ai pariat este mult mai puternică și te vei bucura la maximum dacă ai intuit corect. Însă, când meciul se termină, viața ta trebuie să poată merge mai departe absolut normal pe plan personal, inclusiv în plan financiar, fără regrete, fără complicații.\n\nExact ca atunci când mergi să joci bowling la un centru de divertisment: poți câștiga partida sau nu, ai cheltuit din start însă banii pentru sesiunea de distracție. La pariuri sportive, sistemul este similar, doar că, dacă ai inspirație și noroc, uneori primești și un extra beneficiu – un premiu în bani. Acest aspect este opțional și depinde de tine doar într-o anumită măsură. În cele din urmă, norocul își face simțită prezența.\n\nSă urmezi sau nu ponturile pe care le citești pe website-uri de specialitate? Desigur, poate fi interesant să te bazezi pe analizele unor persoane cu experiență, dar cel mai bine este să treci acele recomandări și prin propria analiză. Statisticile sunt utile, dar niciodată nu oferă siguranță. Cel mai bine este să cauți variante echilibrate sau să mergi în căutarea unui noroc mare (cote mari prin combinarea de evenimente pe un singur bilet), dar cu plasarea unor mize reduse.",
        "label": "Bucovina"
    },
    {
        "title": "Audit al Consiliului Județean, la Spitalul Sf.Ioan cel Nou și la Centrul Cultural Bucovina VIDEO",
        "text": "Audit al Consiliului Județean, la Spitalul Sf.Ioan cel nou și la Centrul Cultural Bucovina. Anunțul a fost făcut de nou președinte al Consiliului Județean Suceava, Gheorghe Șoldan, care a precizat că verificările vor continua și la celelalte instituții subordonate CJ.\n\nȘoldan a precizat că toate aceste măsuri sunt luate pentru ca noua administrație a județului să se asigure că instituțiile din subordinea Consiliului Județean lucrează la adevăratul lor potențial.\n\nPreședintele CJ Suceava a explicat că nu se va face nici un abuz în urma auditului, dar trebuie să fie clară situația acestor insituții pentru Consiliul Județean – cel care le are în subordonare.\n\nUnul dintre aspectele vizate este și cel al angajaților care cumulează pensia cu salariul.\n\nGheorghe Șoldan a precizat că auditul este realizat de către personalul specializat de la Consiliul Județean arătând că și-ar fi dorit să facă acest lucru cu o firmă din exterior, dar nu permite legea.\n\n”Acum strângem rapoarte, date, să vedem exact care este realitatea de la Drumuri Județene, de la Departamentul de Investiții, să vedem ce am preluat. Vom face publice aceste date.\n\nNu vom da vina pe vechea moștenire. Vă asigur că vom rezolva toate problemele. Ne vom descurca”, a spus președintele CJ Suceava.",
        "label": "Bucovina"
    },
    {
        "title": "Klaus Iohannis a pierdut alegerile! Alegătorii nu au mai vrut „guvernul meu” ci guvernul românilor",
        "text": "Klaus Iohannis a pierdut alegerile. Cum care alegeri?! Alegerile parlamentare. Mesajul electoratului, al celor care s-au sinchisit să meargă la vot, a fost unul clar: alegătorii nu au mai vrut „guvernul meu” ci guvernul românilor, români care s-au săturat de bâlbăieli, de incompetența guvernanților și în genere de politicieni. Români care au pus destul de mulți ștampila pe AUR, un partid nou, cu oameni noi.\n\nRămâne de văzut în zilele următoare dacă președintele Klaus Iohannis a întețeles acest mesaj și dacă va ține cont de el sau îl va ingora pentru a merge în continuare cu „guvernul meu”, guvern care s-a dovedit a nu fi cel al românilor, judecând după votul de duminică.\n\nȘi a fost un vot de blam dat în primul rând împotriva lui Klaus Iohannis, devenit în campanie agentul electoral al PNL. Atacurile la PSD (partid vinovat de toate neîmplinirile și rateurile, inclusiv după un an de guvernare liberală) și ieșirile nervoase ale lui Klaus Iohannis i-au scârbit pe români și i-au adus la vot, unde au votat împotriva partidului al cărui președinte de facto este Iohannis.\n\nDupă măsuri incoerente, după bâlbâieli în gestionarea pandemiei, după bătaia de joc de prin spitale și după atacurile tâmpite din campania eletorală, PNL a devenit un pierdant al alegerilor parlamentare. Pierdant care vrea acum să facă majoritate pentru a guverna în continuare, cu orice preț.\n\nUn PNL care a fost îngenunchiat inclusiv la Suceava, fief liberal. De unde concluzia: electoratul nu l-a sancționat pe Flutur la locale pentru dezastrul COVID din primăvară pentru că a înțeles că de vină pentru situația creată a fost de fapt Guvernul Orban, un guvern depășit de pandemie și care prin ianuarie nu se putea gândi decât la alegeri anticipate și să aducă diaspora acasă. Diaspora a venit cu primul val de COVID, care a transformat Suceava în Lombardia României.\n\nElectoratul nu a iertat acest guvern și Orban degeaba a venit pe centura Rădăuțiului pentru a mima o inaugurare și pentru a se arăta alături de bucovineni, în condițiile în care bucovinenii au văzut clar în primăvară cât de spriiniți au fost de liberalii de la centru.\n\nAm spus atunci, la Rădăuți, și o spun și acum, Orban nu le putea aduce capital de imagine liberalilor suceveni, ci dimpotrivă, la fel ca Iohannis, le-a tăiat din aripi la aceste alegeri. Așa se face că în municipiul Suceava partidul câștigător este tot PSD-ul, ca în majoritatea secțiilor de votare din județ.\n\nDesigur au fost greșeli mari făcute în campania PNL și la Suceava. În timp ce social democrații explicau în detaliu programul lor de guvernare și vorbeau despre măsuri concrete pentru ieșirea din criză, liberalii continuau cu atacuri la adresa PSD și cu scoaterea din politica românească a acestui partid, denumit de postacii PNL „ciuma roșie”.\n\nBașca, la Suceava, PNL a avut ca portavoci și răspândaci și personaje fără credibilitate și fără notorietate, care din postura de liberi profesioniști, au bătut câmpii cu grație pe rețelele de socializare, au atacat cu minciuni și au calomniat până când au scârbit o parte din electorat. Cealaltă parte se pare că pur și simplu i-a ignorat!\n\nElectoratul nu mai poate fi prostit, manipulat atât de ușor cum cred unii trepăduși!\n\nEste foarte posibil ca PNL să reușească să facă o majoritate asta nu înseamnă însă că respectă dorința alegătorilor și nici că va guverna într-adevăr România în următorii 4 ani, ani în care pe fondul crizei sanitare și economice se pot întâmpla multe lucruri, inclusiv scoaterea de la guvernare cu forța a unui guvern incompetent!",
        "label": "Bucovina"
    },
    {
        "title": "Feerie în centrul Sucevei, s-au aprins luminile de sărbători. Magia și bucuria Crăciunului nu ne pot fi furate de nici o pandemie FOTO",
        "text": "Feerie în centrul Sucevei, s-au aprins luminile de sărbători. Sărbători care vor fi atipice din cauza acestui nenorocit de virus, sărbători umbrite de realități triste, dar totuși SĂRBĂTORI! Viceprimarul Sucevei, Lucian Harșovschi, a postat pe contul său de socializare imagini cu centrul Sucevei scăldat în lumini de Crăciun. O sărbătoare pe care poate mai mult ca oricând ar trebui să o petrecem în speranță și pace și fără să uităm vreo clipă ce sărbătorim de fapt și ce ar trebui să înseamne Crăciunul pentru creștini!\n\n„Anul acesta, pandemia ne-a furat multe dintre lucrurile, momentele și trăirile cu care eram obișnuiți. Ne-a furat timp petrecut alături de cei dragi, planuri și libertatea de a fi ca înainte.\n\n Dar, există și lucruri ce nu pot fi furate, iar printre acestea se numără și magia sărbătorilor, emoția așteptării și bucuria pregătirilor.\n\nSărbătorile se apropie, iar acest lucru se vede deja în oraș, întrucât am început să îmbrăcăm Suceava de sărbătoare. Pentru că ne dorim ca orașul să fie mai frumos ca niciodată, pentru suceveni, mii de luminițe și ornamente stradale tematice vor încerca să păstreze vie bucuria celei mai frumoase perioade ale anului.\n\nExistă și lucruri învățate în timpul pandemiei, să privim mai atent la ce ne înconjoară, să ne bucurăm și să prețuim mai mult tot ceea ce avem”, a postat Lucian Harșovschi și, recunosc, cuvintele sale m-au emoționat până la lacrimi.\n\nNici nu se putea spune mai bine și mai frumos – pandemia asta nenorocită nu ne poate fura orice, sunt lucruri care într-adevăr nu ne pot fi furate, cum este sărbătoarea aceasta sfântă, încărcată de simboluri și de emoție! Poate nu or să ne cânte colindători pe la geamuri ca în alți ani, poate nu vom zăbovi ore întregi la mese festive, dar in izolarea noastră, a fiecăruia, vom găsi poate adevăratul sens al acestei sărbători și vom înțelege că ea nu înseamnă doar daruri și moși îmbrăcați în roșu, ci însemană nașterea lui Isus Hristos, nașterea speranței noastre! Așa cum poate vom înțelege că bucuria și fericirea stau în lucruri simple și că cea mai mare bucurie într-o astfel de sărbătoare este să îi știm pe ai noștri, pe cei dragi, teferi, sănătoși și sărbătorind în felul lor din toată inima!\n\nS-au aprins luminile de sărbători și în centrul Sucevei e feerie! Să ne bucurăm de sfinte sărbători și să cântăm colinde în casele noastre în jurul bradului, pentru că nimeni nu ne poate fura din suflet această sărbătoare și nici credința strămoșească!\n\nMulți dintre cunoscuți sau apropiați nu mai sunt, mulți își jelesc morții, dar cu gândul la aceste sărbători vă doresc să găsiți pace și liniște și, mai mult ca niciodată, vă doresc să vă regăsiți speranța!\n\nSperanța că omenescul din noi și bucuria nu ne pot fi furate! Speranța că acolo Sus cineva ne iubește necondiționat și în fiecare clipă are grijă de noi și ne aude rugăciunile! Speranța că vom rămâne oameni până la finalul vieții noastre de aici, indiferent de circumstanțe, și că împreună oamenii vor putea trece peste toate! Speranța că cei plecați nu au fost singuri în ultimile clipe de aici și că au ajuns într-un loc mai bun! SPERANȚA!",
        "label": "Bucovina"
    },
    {
        "title": "„Iadul – prăpastia dintre omul sărac şi omul meschin!”",
        "text": "Parabola bogatului nemilostiv şi a săracului Lazăr (Luca 16, 19-31) deschide seria învăţăturilor Mântuitorului Iisus Hristos despre viaţa de veci şi cuprinde două acte consecutive, care se petrec în două planuri diferite: aici (Luca 16, 19-22) şi Dincolo (Luca 16, 23-31).\n\nNumele bogatului, despre care se spune în parabolă că zilnic se veselea, îmbrăcându-se în porfiră şi vison, nu este amintit, întrucât, despre unii ca aceştia, Dumnezeu Însuşi a spus: „nu voi pomeni numele lor pe buzele Mele” (Psalmii 15, 4). Înţelegem de aici că toţi cei lipsiţi de omenie, insensibili la suferinţele şi lipsurile celor din jur, iubitori de slavă deşartă, sunt scoşi din calculele lui Dumnezeu.\n\nRegele David Îi cerea lui Dumnezeu să-l despartă de astfel de oameni: „Doamne, desparte-mă de oamenii acestei lumi, ce-şi iau partea în viaţă, căci s-a umplut pântecele lor de bunătăţile Tale…” (Psalmii 16, 14). Sau: „Am pizmuit pe cei fără de lege, când vedeam pacea păcătoşilor, că n-au necazuri până la moartea lor şi tari sunt când lovesc ei. […] Şi mă frământam să pricep aceasta, dar anevoios lucru este înaintea mea. Până ce am intrat în locaşul cel sfânt al lui Dumnezeu şi am înţeles sfârşitul celor răi […] S-au stins, au pierit din pricina nelegiuirii lor.” (Psalmii 72, 3, 16-17, 19).\n\nLazăr, omul care cerşea la poarta bogatului, pe lângă faptul că era paralitic, suferea şi de o boală epidermică. Se spune că tot trupul îi era acoperit cu bube care secretau sânge şi puroi. Doar câinii erau cei care îi oblojeau rănile. În rest, nimeni nu-i da de mâncare nici măcar din cele ce cădeau de la mesele lor festive (Luca 16, 21).\n\nEste ştiut faptul că orientalii, la mese, în loc de şerveţele foloseau bucăţi de pâine, cu care îşi ştergeau mâinile şi pe care le aruncau ulterior pe jos. Din astfel de bucăţi ar fi dorit să mănânce şi Lazăr, numai că nimeni nu-i dădea, fiind considerat de conaţionalii săi un păcătos prin excelenţă. Aşa se face că boala şi sărăcia i-au grăbit sfârşitul: „Şi a murit săracul şi a fost dus de îngeri în sânul lui Avraam.” (Luca 16, 22). Sânul lui Avraam, despre care se face vorbire şi în care a fost dus Lazăr de către îngeri, este locul cel mai înalt al celor drepţi la ospăţul cel ceresc (Ioan 13, 23).\n\nCât despre bogat, parabola spune că „a murit şi a fost înmormântat” (Luca 16, 22), ca un oarecare muritor, iar sufletul i s-a dus în iad; iadul este locul în care sufletele celor păcătoşi aşteaptă învierea (Fapte 2, 27; Psalmii 15, 10). Şi, din iad, „ridicându-şi ochii, fiind în chinuri (nebănuite de mintea omenească, n.n.), el a văzut de departe pe Avraam şi pe Lazăr în sânul lui”, bucurându-se de onorurile cele mai înalte pe care le putea avea cineva în „sânul lui Avraam” (Luca 16, 23).\n\nDe remarcat este faptul că se puteau vedea între ei. În aceste condiţii, bogatul, care a murit şi a fost îngropat asemenea unui spânzurat, fără alai, face apel – prin dreptul de descendenţă – la înrudirea sa cu Avraam. Evanghelistul consemnează strigătul de disperare al bogatului: „Părinte Avraame, fie-ţi milă de mine şi trimite pe Lazăr să-şi ude vârful degetului în apă şi să-mi răcorească limba, căci mă chinuiesc în această văpaie.” (Luca 16, 24).\n\nCererea bogatului, „fie-ţi milă”, demonstrează cât de insuportabil era chinul prin care trecea, încât doar un singur strop de apă, care ar fi fost luat din apele ce curgeau prin sălaşul celor drepţi, ar fi adus alinare suferinţei sale. Este şi un argument pentru rugăciunile de mijlocire adresate sfinţilor pentru cei de Dincolo.\n\nSuferinţa lui era de nedescris: suferea şi cu trupul, şi cu sufletul (Matei 5, 29). Aşa a văzut şi Isaia iadul: „Viermele lor nu va muri şi focul lor nu se va stinge.” (Isaia 66, 24). Şi tot astfel l-a văzut şi Daniel: „ocară şi ruşine veşnică” (Daniel 12, 2). Interesant este că bogatul îl cunoştea pe Lazăr încă de când era în viaţă; altfel, nu se explică de ce, în discuţia cu Avraam, i-a zis pe nume: „trimite pe Lazăr”. Aşadar, nu se putea ascunde sub pretextul că nu l-ar fi cunoscut.\n\nÎnrudirea bogatului cu Avraam a fost recunoscută, dar nu ca o îndreptăţire a lui de a fi scos din iad: „Avraam a zis: Fiule, adu-ţi aminte că ai primit cele bune ale tale în viaţa ta, şi Lazăr, asemenea, pe cele rele; iar acum aici el se mângâie, iar tu te chinuieşti.” (Luca 16, 25).\n\nÎn cele prezentate ni se atrage atenţia asupra faptului că lipsa de iubire a aproapelui este sancţionată cu chinurile iadului, care sunt foc mistuitor; sau, cum spune profetul Isaia, „jarul cel de veci” (33, 14). Acum, bogatul primeşte ca răsplată pentru ceea ce făcuse focul şi viermele neadormit; jarul pe care şi l-a agonisit, din cauza comportamentului lui în relaţie cu aproapele, şi nicidecum pentru faptul că a fost bogat.\n\nAvraam aduce ca pretext al refuzului prăpastia care îi desparte pe unii de alţii şi care exprimă irevocabilitatea judecăţii lui Dumnezeu: „Şi peste toate acestea, între noi şi voi s-a întărit prăpastie mare, ca cei care voiesc să treacă de aici la voi să nu poată, nici cei de acolo să treacă la noi.” (Luca 16, 26). Sfântul Ioan Gură de Aur numeşte prăpastia văpaie. Despărţirea nu lasă loc purgatoriului; înaintea întâlnirii cu Dumnezeu nu se cunoaşte vreo stare intermediară.\n\nIisus a rostit parabola pentru a da un avertisment celor din vremea Sa, şi nu numai, care asemenea bogatului şi respectiv fraţilor lui s-au arătat în viaţă nereceptivi la cuvântul lui Dumnezeu, crezând că odată cu moartea totul s-a sfârşit (Luca 16, 28).\n\nŞi totuşi Iisus voia să-i convingă că lucrurile nu stau aşa cum gândesc ei şi că Dincolo, dacă nu ne preocupăm de cele sufleteşti cât timp suntem în viaţă, are loc o inversare a stării pe care am avut-o pe pământ sau o înrăutăţire şi mai mare, dacă viaţa nu a fost trăită corespunzător, dacă a fost rea (Luca 16, 19 şi 26).\n\nInsistenţele bogatului pe lângă Avraam: „Rogu-te, dar, părinte, să-l trimiţi (pe Lazăr) în casa tatălui meu, căci am cinci fraţi, să le spună lor acestea, ca să nu vină şi ei în acest loc de chin.” (Luca 16, 27-29) nu au primit răspunsul aşteptat, şi aceasta pentru că unor astfel de oameni nici măcar învierile din morţi nu le schimbă viaţa. De aceea, Dumnezeu a refuzat să dea semn acestui neam (cf. Marcu 8, 12). Avraam îi răspunde bogatului: „Au pe Moise şi pe prooroci; să asculte de ei.” (Luca 16, 30). Adică au cărţile lui Moise şi ale prorocilor, de conţinutul cărora pot beneficia toţi cei care doresc să cunoască voia lui Dumnezeu, despre care Sfântul Apostol Pavel spune că este „sfinţirea noastră” (I Tesaloniceni 4, 3).\n\nStăruinţele bogatului, – „Nu, părinte Avraame, ci, dacă cineva dintre morţi se va duce la ei, se vor pocăi” (Luca 16, 30) –, nu l-au sensibilizat pe patriarhul evreu, după cum şi el se arătase insensibil la suferinţa lui Lazăr. Acum remuşcările erau de prisos. Sentinţa şi-o autopronunţase. Nu mai era nimic de adăugat la ea. Cât priveşte pe fraţii săi, Avraam i-a spus: „Dacă nu ascultă de Moise şi de prooroci, nu vor crede nici dacă ar învia cineva dintre morţi” (Luca 16, 31).\n\nÎnsuşi Hristos, când a fost întrebat care este cea mai mare poruncă din Lege, a răspuns: „Să iubeşti pe Domnul Dumnezeul tău din toată inima ta şi din tot sufletul tău şi din toată puterea ta şi din tot cugetul tău, iar pe aproapele tău, ca pe tine însuţi.” (Luca 10, 27). Urmarea acestei porunci le era suficientă pentru a nu împărtăşi soarta fratelui bogat.\n\nMai mult, Hristos spune un adevăr pe care-l va dovedi însăşi Învierea Sa. Cei care nu au crezut Evangheliei Sale, nu au crezut nici după ce L-au văzut pe Hristos înviat din morţi. Iată de ce această parabolă este şi pentru noi un avertisment, cel de a nu ne purta ca toţi cei care n-au crezut în adevărul Învierii lui Hristos. Şi aceasta pentru a nu avea osânda bogatului care a mers de la slavă la necinste, de la desfătare la lipsă, de la lumină la întuneric. Sau, cum spune Iov, „unde lumina este tot una cu bezna” (10, 21-22).\n\nAşadar, să ne străduim să nu plecăm din această lume asemenea bogatului nemilostiv, cu sufletul gol de virtute, ci să dobândim răsplata lui Lazăr, care este „viaţa veşnică” (Matei 25, 46) în Împărăţia lui Dumnezeu!",
        "label": "Bucovina"
    },
    {
        "title": "Un puști de 16 ani a urcat fără permis la volan, în stare de ebrietate, și a ajuns cu mașina într-un stâlp",
        "text": "Un puști de 16 ani a urcat fără permis la volan, în stare de ebrietate, și a ajuns cu mașina într-un stâlp. În urma accidentului acesta are pe numele său dosar penal de cercetare.\n\nPoliția municipiului Vatra Dornei a fost sesizată prin apel S.N.U.A.U. 112 că o persoană a intrat cu mașina într-un stâlp de electricitate.\n\nPolițiștii s-au deplasat la fața locului și au indentificat un adolescent în vârstă de 16 ani, din comuna Poiana Stampei, care a sustras un autoturism.\n\nAcesta a condus mașina respectivă, pe DN 17,npe raza comunei Poiana Stampei, din direcția Vatra Dornei spre Bistrița, a pierdut controlul asupra direcției de deplasare, a intrat pe contrasens, a ieșit în afara părții carosabile și s-a izbit de un stâlp de electricitate.\n\nPuștiul a fost rănit în urma impactului violent. El a fost testat cu aparatul elilometru, rezultatul fiind de 0.66 mg/l alcool pur în aerul expirat.\n\nDe asemenea, în urma verificării în bazele de date ale Poliției Române s-a stabilit faptul că acesta nu posedă permis de conducere pentru nicio categorie de vehicule.\n\nÎn cauză s-a întocmit dosar de cercetare penală privind săvârșirea infracțiunilor de ,,vătămare corporală din culpă”, ,,conducerea unui vehicul fără permis de conducere”, ,,conducerea unui vehicul sub influența băuturilor alcoolice” și „furt în scop de folosință”.",
        "label": "Bucovina"
    },
    {
        "title": "Orașul Siret obține 900.000 de lei din fondul la dispoziția Consiliului Județean Suceava",
        "text": "Orașul Siret obține 900.000 de lei din fondul la dispoziția Consiliului Județean Suceava Anunțul a fost făcut de primarul orașului Siret, Adrian Popoiu.\n\nConsiliul Județean Suceava a aprobat alocarea pentru orașul Siret a sumei de 900.000 de lei. Aceasta este asigurată din Fondul la dispoziția Consiliului Județean Suceava pentru anul 2023.\n\nSuma alocată poate fi folosită pentru susținerea programelor de dezvoltare locală și susținerea programelor de infrastructură care necesită cofinanțare locală, a explicat Adrian Popoiu.",
        "label": "Bucovina"
    },
    {
        "title": "Consiliul Şcolar al Elevilor, prezent şi pe internet",
        "text": "> În cadrul aceluiaşi eveniment a fost vernisată o expoziţie de grafică şi pictură\n\nCâteva pete de culoare sau o dâră de grafit pe o foaie albă au fost menite să anticipeze valoric semnificaţia educaţiei. Astfel, în data de 4 octombrie a.c., elevii Colegiului „Alexandru cel Bun” Gura Humorului au identificat cadrul oportun lansării site-ului Consiliului Şcolar al Elevilor Colegiul „Alexandru cel Bun” şi vernisării unei expoziţii de grafică şi pictură.\n\nExpoziţia de pictură şi grafică intitulată ,,Arta ce exagerează, artă satirică”, realizată de Clubul de Arte Vizuale CAB, îşi propune să satirizeze tema evoluţiei, dar şi figuri ale pictorilor celebri. Tema evoluţiei a fost, de asemenea, valorificată în cadrul concursului de artă satirică la Festivalul „Umor la… Gura Humorului”. Participând la concurs, Clubul de Arte Vizuale a fost premiat cu un premiul al II-lea şi două menţiuni.\n\nSite-ul Consiliului Şcolar a apărut dintr-o necesitate actuală constatată de liceeni. Fluxul continuu de activităţi desfăşurate de-a lungul anilor sunt date uitării odată cu trecerea timpului, fapt care reprezintă principalul motiv al apariţiei site-ului. În cadrul acestuia, elevii au cuprins secţiuni, precum evenimente caritabile, campionate sportive, activităţi extracurriculare şi chiar o platformă de newsletter în cadrul căreia persoanele se pot abona pentru a afla cele mai recente postări şi activităţi.\n\nCaracterul persuasiv al acestuia este dublat de cel informativ, iar cititorii pot accesa proiecte ale Consiliului, inclusiv ,,Humorul – cu carte, arte şi imagini”, pagină în care pot admira vernisajele, expoziţiile anterioare, dar şi lucrările scrise, lansate în anii anteriori.\n\nSunteţi invitaţi să vă încărcaţi de inspiraţie, urmărind procesul de realizare al acestor tablouri sau doar să priviţi lumea prin pete de culoare, accesând site-ul Consiliului Şcolar, prin link-ul cse.cab sau urmărind paginile de Facebook şi Instagram ale Cluburilor de Fotografie şi de Arte Vizuale CAB.\n\nPrincipalii parteneri ai evenimentului au fost Primăria Gura Humorului, Centrul Cultural Gura Humorului şi Colegiul „Alexandru cel Bun”, care au asigurat finanţarea şi buna desfăşurare a proiectului. De asemenea, mulţumiri prof. Florin Batîr pentru ajutorul oferit la concretizarea expoziţiei şi felicitări tuturor celor implicaţi în realizarea lucrărilor! (RUSU DELIA GABRIELA, clasa a XI-a)",
        "label": "Bucovina"
    },
    {
        "title": "Cu prilejul aniversării a 50 de ani de activitate artistică, doamna Elisabeta Turcu Juverdeanu a primit ordinul „Crucea Bucovinei”",
        "text": "Într-un eveniment emoţionant şi plin de recunoştinţă, doamna Elisabeta Turcu Juverdeanu, una dintre cele mai apreciate şi respectate interprete de muzică populară din România, numită şi „doamna cântecului muntenesc”, a primit ordinul „Crucea Bucovinei” în semn de înaltă apreciere şi recunoştinţă atât pentru toată activitatea artistică, cât şi pentru susţinerea acţiunilor caritabile organizate de Arhiepiscopia Sucevei şi Rădăuţilor.\n\nOrdinul Eparhial a fost conferit, din încredinţarea şi cu binecuvântarea Înaltpreasfinţitului Părinte Calinic, Arhiepiscop al Sucevei şi Rădăuţilor, de către pr. Andrei Mocanu, Consilier Eparhial al Sectorului de Asistenţă Socială şi Medicală, în cadrul spectacolului aniversar dedicat celebrării a 50 de ani de activitate artistică a doamnei Elisabeta Turcu Juverdeanu.\n\nÎn acelaşi cadru festiv, doamna Elisabeta a fost decorată şi cu Ordinul „Meritul Cultural” în grad de Cavaler, din partea Preşedinţiei României, o distincţie care subliniază impactul major pe care cariera sa l-a avut asupra culturii naţionale. Această onoare simbolizează recunoaşterea oficială la cel mai înalt nivel a rolului său de ambasador cultural şi păstrător al folclorului autentic românesc, contribuind decisiv la promovarea cântecului şi tradiţiilor populare în ţară şi în afara graniţelor.\n\nÎn faţa unui public emoţionat şi a colegilor de breaslă, nume sonoare ale cântecului românesc, precum Sofia Vicoveanca, Veta Biriş, Ionuţ Dolănescu, Gabriel Dorobanţ, doamna Elisabeta Turcu Juverdeanu a mulţumit pentru onoarea primită şi a împărtăşit din experienţele care i-au marcat cariera şi i-au modelat sufletul artistic. Prin vocea sa inconfundabilă şi prin dăruirea faţă de scenă şi faţă de aproapele, doamna Elisabeta rămâne un exemplu de dăruire şi perseverenţă în păstrarea şi promovarea culturii româneşti autentice.\n\nAcest eveniment deosebit marchează o piatră de hotar în cariera remarcabilă a Elisabetei Turcu Juverdeanu, onorată deopotrivă de Biserică şi Stat, o artistă desăvârşită care continuă să inspire şi să unească inimile iubitorilor de folclor românesc.",
        "label": "Bucovina"
    },
    {
        "title": "Cristian Șologon: “Zona Metropolitană Suceava trebuie transformat dintr-un concept pe hârtie la un exemplu de dezvoltare sustenabilă”",
        "text": "Fostul subprefect al Sucevei Ioan Cristian Sologon, care este și candidat pe listele PSD Suceava pentru Senatul României, arată că în următorii ani Zona Metropolitană Suceava poate deveni, dintr-un concept pe hârtie, așa cum este astăzi, un exemplu de dezvoltare sustenabilă.\n\nȘologon vorbește practic despre cum poate arăta viitorul Sucevei în urma investițiilor și măsurilor pe care PSD le-a inclus și în Programul de guvernare 2025-2028.\n• Drumuri noi și conexiuni rapide – fără blocaje, fără stres\n\nUna dintre cele mai mari probleme din Suceava este traficul sufocant.\n\n Mulți locuitori din localitățile limitrofe se deplasează zilnic, cu autoturismele, în municipiul reședință de județ, pentru a merge la serviciu, pentru a-și duce copiii la școală sau pentru a ajunge la unul dintre drumurile europene.\n\nConstruirea de drumuri care să lege direct localitățile din inelul metropolitan de viitoarea autostradă A7, de drumurile europene E85 și E58, de drumul expres Suceava-Botoșani și de Aeroportul Salcea.\n\n“Fără a mai trece prin municipiul Suceava, traficul va fi fluidizat și nu vom mai pierde atât de mult timp în ambuteiaje”, susține candidatul PSD Suceava.\n\nUn alt proiect major vizează realizarea parcărilor de tip Park & Ride la intrările în municipiul Suceava, care să fie conectate cu rețelele de transport.\n\n“Ideea e simplă: când vii în Suceava, îți lași mașina într-o astfel de parcare și continui călătoria cu transportul public”, explică Ioan Cristian Șologon.\n\nScopul acestor parcări, precizează fostul subprefect, este de a stimula șoferii din localități învecinate sau din cartierele limitrofe să lase mașina la marginea Sucevei sau chiar a zonei metropolitane și să folosească transportul public.\n\n“Costul parcării va fi tocmai contravaloarea biletului pentru transport public, valabil o zi. În acest mod, reducerea numărului de mașini din oraș devine un beneficiu nu doar pentru mediu, ci și pentru nervii șoferilor”, precizează Șologon.\n\nPlanul PSD de dezvoltare a zonelor metropolitane include și un HUB de Regenerare Urban, un proiect complex ce integrează mai multe module de dezvoltare:\n\n– Spații administrative, unde vor funcționa birouri și servicii de suport pentru antreprenori;\n\n– Centre de date, care vor susține industria IT în plină expansiune;\n\n– Proiecte de energie verde, care să genereze cel puțin 50% din necesarul energetic al HUB-ului;\n\n– Hale de producție și depozite moderne, pentru investitori interesați de zonă, cu sprijin acordat de statul român;\n\nIoan Cristian Șologon arată că toate aceste investiții, prevăzute în Programul de Guvernare PSD 2025-2028, vor aduce beneficii imediate pentru Zona Metropolitană Suceava:\n\n– Reducerea traficului și descongestionarea centrului orașului;\n\n – Dezvoltarea echilibrată a întregii zone metropolitane;\n\n – Creșterea interesului investitorilor prin costuri mai mici și proceduri simplificate;\n\n – Urbanizarea zonelor aflate în paragină, prin transformarea fostelor platforme industriale în centre productive și moderne.\n\nProiectele pentru dezvoltarea zonele metropolitane se vor desfășura între 2025 – 2030 și vor avea o finanțare de 3 miliarde de euro, din care 2 miliarde de euro de la bugetul de stat și 1 miliard de euro din fonduri europene.\n\n“Ne dorim nu doar un oraș, ci o zonă metropolitană în care fiecare să aibă acces mai ușor la locul de muncă, la școală sau la investiții care aduc beneficii tuturor comunităților implicate.\n\nO zonă metropolitană care să ofere noi oportunități locuitorilor și investitorilor din zonă. Așa trebuie să arate viitorul Sucevei și va trebui construit cu o echipă puternică”, a încheiat Ioan Cristian Șologon.",
        "label": "Bucovina"
    },
    {
        "title": "Buget generos pentru unitățile de învățământ din municipiul Suceava, în 2024",
        "text": "Buget generos pentru unitățile de învățământ din municipiul Suceava, în 2024. Primarul Ion Lungu a anunțat miercuri că acestea vor primi 35,214 milioane de euro pentru investiții și reparații.\n\nPe lângă această sumă, vor fi alocate fonduri pentru bunuri și servicii.\n\nIon Lungu a precizat că vor fi derulate în școli, în acest an, 30 de proiecte mari, din care 15 cu fonduri europene și 15 cu bani de la bugetul local.\n\nAcesta a amintit despre: clădirea pentru învățământ gimnazial de la Colegiul Național ”Petru Rareș”, reabilitarea termică a școlilor 3,5,7, 9 și 10, a Colegiului ”Mihai Eminescu” și a Colegiului ”Dimitrie Cantemir”, mansardarea școlii ”Miron Costin”, reabilitarea infrastructurii școlare la Colegiul ”Al. Ioan Cuza” și la Colegiul ”Samoil Isopescu”, construirea de grădinițe noi la școala 1 și în cartierul Obcini, mansardarea școlii 8 și a LPS, modernizarea terenului de sport la școala 9, reabilitare internat la Colegiul ”Dimitrie Cantemir”, reabilitarea sălii auditorium de la Colegiul de Artă, reabilitarea acoperișului la Colegiul Național ”Ștefan cel Mare” și reparare fațadă la grădinița ”Așchiuță”.\n\nPrimarul Sucevei a explicat că pentru el investițiile din domeniul Educației reprezintă o prioritate.",
        "label": "Bucovina"
    },
    {
        "title": "Pesedistul Dan Ioan Cușnir, candidat la Primăria Suceava, vrea RECLĂDIREA SUCEVEI MĂREȚE deși...nu promite nimic electoratului VIDEO",
        "text": "În sfârșit, dragi suceveni, avem un candidat la Primăria Suceava care…NU PROMITE NIMIC electoratului. Este vorba despre președintele Organizației Municipale a PSD Suceava – omul de afaceri Dan Ioan Cușnir, pesedist din tată în fiu. Domnul Cușnir a invitat miercuri presa suceveană pentru a-și lansa candidatura într-un parc de joacă. Și nu, nu e la bașcă, sau din joacă anunțată această candidatură, omul a spus că a ales un loc de joacă pentru ca sucevenii să înțeleagă faptul că el și cei din echipa sa de campanie se gândesc la copii, la viitor (?!). În acordurile piesei Vântul Schimbării (The Wind of Change de la Scorpions), domnul Cușnir și-a aranjat pe un pupitru improvizat foițele cu gânduri, care îi tot cădeau (foile, nu gândurile), și-a aranjat frizura și gulerul de la cămașă și a vrut să treacă la atac după ce i-a cerut unui colaboratorCând să înceapă conferința de presă, un jurnalist i-a tăiat elanul și i-a atras atenția că nu se păstrează distanțarea socială și că cei din echipa de campanie stau umăr la umăr deși nu au măști de protecție, așa că, de ochii lumii, și nu de frica virusului chinezesc, domnul Cușnir a făcut ordine…câteva secunde și a spusAdică…o regie frumoasă…într-un parc pentru copii închis pe vreme de pandemie.Candidatul PSD la Primăria Suceava ne-a vorbit apoi despre membrii echipei sale și despre el…insistând până la exasperare pe faptul că sunt oameni care s-au născut în Suceava, care locuiesc aici și care nu se vor muta în viitorul apropiat, ci vor locui tot în Suceava, mai ales în cartierul Burdujeni…Nu a spus ce calități au acești oameni pe care îi vrea în viitorul consiliu local, ci doar că sunt suceveni pur sadea și că își iubeasc orașul, ca și cum pentru niște oameni din administrația publică aceste lucruri ar fi cele mai importante.De obicei domnul Cușnir îi trăgea de urechi pe cei care parchează aiurea prin Suceava (după care apăreau poze în spațiul public cu mașina domniei sale parcată aiurea pe trotuare) sau se lua la trântă cu Ion Lungu pe diverse teme, însă acum, într-un moment de sinceritate, candidatul PSD la Primăria Suceava a anunțat că …Vrea însă să realizeze nici mai mult nici mai puțin decât. Acuma, nu am reținut ce e și cu măreția asta, ce vrea ea să însemne, dar sună destul de fain…Suceava Măreață, ca idee… Una peste alta a șchiopătat rău de tot candidatul PSD la fotoliul de primar al Sucevei încă de la lansare și a spus…Cum domnia sa avea scris pe pupitrul improvizat sloganul, aș vrea să îi pun o întrebare, întrebare care merită pusă tuturor politicienilor care vor candida anul acesta în și pentru municipiul Suceava. Domnule Cușnir, în calitatea dumneavoastră de președinte al Organizației Municipale a PSD Suceava și în calitatea de consilier județean, în lunile în care Suceava era în carantină iar sucevenii își numărau morții și rudele infectate cu COVID-19,",
        "label": "Bucovina"
    },
    {
        "title": "Adolescent de 14 ani, din Salcea, dat dispărut. Sunați la 112 dacă aveți informații FOTO",
        "text": "Adolescent de 14 ani, din Salcea, dat dispărut. Acesta nu s-a mai întors de la domiciliu și este căutat de poliție după ce familia a cerut ajutor.\n\nPoliţia desfăşoară activităţi de căutare şi identificare a minorului Eduard Petru Miler în vârstă de 14 ani și 7 luni, domiciliat în sat Prelipca, oraș Salcea.\n\nPe 18 ianuarie, în jurul orei 17.00, acesta a plecat voluntar de la domiciliu într-o direcție necunoscută și nu a revenit.\n\nGeacă neagră cu mâneci portocalii prevăzută cu glugă de blană. Purta asupra lui ghiozdan de culoare neagră.\n\nÎn cazul în care deţineţi date cu privire la persoana în cauză, sunteți rugați să apelaţi Poliţia prin SNUAU 112 sau să vă adresaţi celei mai apropiate unităţi de poliţie.",
        "label": "Bucovina"
    },
    {
        "title": "„Bucovina pe dealuri neumblate”",
        "text": "Azi, la Galeria de Artă „Zamca”, cu începere de la ora 17:00, va avea loc vernisajul expoziţiei de fotografie „Bucovina pe dealuri neumblate”, fotografii realizate de fotografi locali în cadrul celei de-a III-a ediţii a taberei de fotografie a Clubului Fotografilor Suceveni. Curatorul expoziţiei este graficianul Mihai Pânzaru-PIM, iar despre eveniment vor vorbi criticul de artă drd. Delia-Ioana Leizeriuc de la Direcţia Judeţeană pentru Cultură Suceava şi organizatorul evenimentului, drd. Petru-Vasile Gafiuc.\n\n„Expoziţia va fi deschisă până la data de 15 noiembrie 2024, oferindu-vă ocazia să exploraţi Bucovina printr-o selecţie captivantă de fotografii, care vă vor purta pe dealuri neumblate, în mijlocul naturii şi al tradiţiilor locale” au transmis organizatorii.",
        "label": "Bucovina"
    },
    {
        "title": "Universitarul Teofil Sauciuc-Săveanu: 140 de ani de la naştere",
        "text": "Toamna anului 2024 este una fastă pentru arheologia Bucovinei. S-au împlinit 215 ani de la naşterea celui dintâi arheolog al provinciei, Josef von Gutter, întemeietorul Societăţii Muzeului Siret (1870), descoperitorul primelor morminte în cutie de piatră aparţinând culturii amforelor sferice la Grăniceşti, şi a primelor depozite de bronzuri (cele de la Prelipca şi Prisăcăreni), precum şi a multor vestigii preistorice de referinţă. Apoi, marcăm 130 de ani de la ultimii paşi pe cuprinsul Bucovinei ai celebrului arheolog vienez Josef Szombathy, cel care a întreprins cercetări în tumulii de la Horodnic de Jos şi Hliboca, în aşezarea cucuteniană de la Şipeniţ şi în multe alte staţiuni preistorice, bine cunoscute astăzi cercurilor ştiinţifice; 130 de ani s-au mai împlinit de la redactarea, de către Dionisie Olinescu, a celui mai important izvor pentru arheologia provinciei: Charta archeologica a Bucovinei, publicată la Bucureşti, ca text, constituind primul repertoriu arheologic al zonei noastre; tot atunci Olinescu întocmea şi harta aferentă descoperirilor menţionate în text, păstrată astăzi la Biblioteca Academiei Române, în manuscris, hartă ce a fost publicată de semnatarul acestor rânduri în anul 2009, în cadrul unui volum ce privea activitatea Societăţii Arheologice Române, fondată de D. Olinescu în 1886.\n\nNu în ultimul rând, la se împlinesc 140 de ani de la naşterea universitarului Teofil Sauciuc-Săveanu, la Bosanci, la 20 octombrie 1884, nume de referinţă în arheologia românească şi europeană. Arheolog, epigrafist, numismat, dascăl formator a generaţii de studenţi, ministru al Bucovinei din partea Partidului Naţional Ţărănesc, Teofil Sauciuc-Săveanu a fost remarcat încă din anii studenţiei datorită calităţilor morale şi intelectuale, cultivate din copilărie de tatăl, său, preotul Sauciuc. Absolvent al Universităţii din Cernăuţi, Teofil Sauciuc-Săveanu a fost interesat să urmeze şi studiile doctorale la Viena, în filosofie, teza intitulându-se Cultura cerealelor în Grecia antică şi politica cerealistă a atenienilor (1909). Profesorii săi i-ai conturat calea spre cercetarea antichităţilor greco-romane şi a filologiei clasice: a primit burse de studiu în Germania, Austria, precum şi la Institutul Austriac de Arheologie din Atena, a efectuat călătorii de studiu în Asia Mică, Creta, Italia, Sicilia, a avut prilejul să cunoască nume ilustre ale arheologiei, precum profesorul Anton von Premerstein, specializat în epigrafie elină şi latină. În acest context menţionăm că profesorul a fost ales ca membru corespondent al Institutului Austriac de Arheologie în 1913, în 1914 devine docent al Universităţii din Cernăuţi, cu lucrarea Andros: cercetări asupra istoriei şi topografiei insulei (174 pag. şi 77 fotografii), publicată în limba germană, aceasta fiind cea din urmă apariţie ştiinţifică cu numele de Teofil Sauciuc (extensia Săveanu datează din perioada Unirii). Teza de docenţă a fost dedicată mentorilor săi, profesorii Iulius Jüthner şi Anton von Premerstein, care l-au călăuzit în parcursul ştiinţific. În acest an, când a început prima conflagraţie mondială, profesorul Sauciuc-Săveanu a fost mobilizat în armata austro-ungară, într-un regiment de husari. În 1918 se căsătoreşte cu Vera Tarnavschi, fiica profesorului Teodor Tarnavschi, profesor de teologie la Universitatea din Cernăuţi între 1896-1916 şi rector al acestei universităţi (1904-1905). Printre rudele soţiei erau multe nume importante ale culturii româneşti, cu rol proeminent în Unirea din 1918, precum botanistul Ion T. Tarnavschi, preotul Vasile Tarnavschi, Ipolit Tarnavschi şi Cornel Tarnavschi. Între septembrie 1919 – iunie 1940, a fost profesor titular de Istorie Antică, Epigrafie şi Antichităţi greco-romane la Universitatea din Cernăuţi, ultimatumul sovietic determinându-l să aleagă calea refugiului, ajungând, în toamna anului 1940 să fie inclus între profesorii Universităţii din Bucureşti.\n\nÎn perioada interbelică, când a activat ca titular la Universitatea din Cernăuţi, Teofil Sauciuc-Săveanu a efectuat numeroase cercetări arheologice la îndemnul părintelui arheologiei româneşti, Vasile Pârvan, dintre care remarcăm descoperirea vechiului Callatis (1924), în care a întreprins săpături aproape 20 de ani. Tot în perioada interbelică are loc apropierea de cercurile politice ţărăniste, fiind unul dintre preferaţii lui Vasile Bodnărescu, iar mai târziu ai lui Alexandru Vaida-Voevod. Între 1926-1938 Teofil Sauciuc-Săveanu a fost preşedinte al organizaţiei Partidului Naţional Ţărănesc din Bucovina, ocupând mai poziţii politice: două mandate de deputat şi trei de senator, până la instaurarea dictaturii regale (februarie 1938). În 1928 profesorului i se acordă Ordinul Coroana României în grad de comandor, iar în decembrie 1929 este ales membru corespondent al Institutului Arheologic din Berlin. Între 1930-1933 este numit director ministerial al Bucovinei, refuzând să fie remunerat pentru această funcţie. În 1933 i se acordă Ordinul Serviciul credincios în grad de mare ofiţer şi Medalia Peleş. A mai fost distins cu alte două decoraţii în perioada în care a activat la Cernăuţi: Medalia Răsplata Muncii pentru Biserică, clasa I şi Vulturul României în grad de ofiţer. De asemenea, în 1934 Teofil Sauciuc-Săveanu este numit membru de onoare al Societăţii Numismatice Române. În condiţiile în care armata sovietică a invadat Bucovina, consecinţă a ultimatumului, profesorul este nevoit să se refugieze cu familia la Bucureşti, unde, prin decret, este încadrat la universitate, ca profesor titular la Facultatea de Istorie, catedra de Istorie antică şi epigrafie, unde a predat până la pensionarea din anul 1947. La Bucureşti a fost şef de catedră, prodecan, decan al Facultăţii de Istorie. La 24 mai 1945 este numit membru corespondent al Academiei Române, în şedinţa solemnă prezidată de Dimitrie Gusti, preşedintele înaltului for; activitatea ştiinţifică a fost prezentată de către academicianul I. Nistor. Prin decret, în 1948, alături de alţi academicieni, Teofil Sau-ciuc-Săveanu este exclus din Academia Română (repus în drepturi la 3 iulie 1990).\n\nÎntre mai 1950 – octombrie 1955, profesorul a fost întemniţat, fără proces, la Bucureşti şi Sighet. După eliberarea din închisoare a fost angajat pe contracte temporare, la Institutul de Arheologie din Bucureşti (colaborator extern). Între 1956-1963 a redactat monografia Callatis (589 pag. dactilografiate), păstrată astăzi în manuscris. În 1968 a participat la ultima campanie de cercetări arheologice de la Callatisul său drag. A trecut în lumea drepţilor la 26 iulie 1971, după mai mulţi ani de suferinţă fizică, accentuată de anii de temniţă.\n\nÎn viitorul apropiat, arheologii Bogdan Petru Niculică (Muzeul Naţional al Bucovinei din Suceava) şi Cătălin I. Nicolae (Institutul de Arheologie „Vasile Pârvan” din Bucureşti) au programată publicarea unui volum de recuperare istoriografică a personalităţii polivalente a profesorului Teofil Sauciuc-Săveanu, cu inserarea unor documente preţioase aflate în arhivele CNSAS de la Bucureşti, alături de cele descoperite la Cernăuţi şi Suceava. Toate acestea vor contura, o dată în plus, profilul arheologului, cercetătorului, profesorului, omului politic, care a traversat, de-a lungul vieţii, etape istorice care l-au definit şi amprentat diferit: perioada bucovineană, austriacă; cea interbelică, a României Mari; perioada comunistă, cu încarcerarea şi reabilitarea parţială, sub atenta supraveghere a Securităţii, aşa cum reiese dintr-o serie de documente, edite (vezi I. Opriş, Istoricii şi securitatea, vol. II, 2006) şi inedite (arhiva CNSAS). Imaginile alăturate îl înfăţişează pe Teofil Sauciuc-Săveanu, în anii deplinei puteri intelectuale la Universitatea din Cernăuţi, în contrast cu chipul frământat, îmbătrânit şi îngândurat, din temniţa de la Sighet, gropniţa generaţiei Unirii (extras din arhiva CNSAS, dosar personal/1953).",
        "label": "Bucovina"
    },
    {
        "title": "Șoferi teribiliști, prinși de polițiști în timp ce făceau drifturi cu mașinile VIDEO",
        "text": "Șoferi teribiliști, filmați și prinși de polițiști în timp ce făceau drifturi cu mașinile. Aceștia au rămas fără permise de conducere și au fost sancționați.\n\nLa data de 17 noiembrie, pe o rețea de socializare din mediul on-line, a fost postată o ,,invitație de participare” la o întâlnire auto inedită și care a stârnit și interesul polițiștilor din cadrul Serviciului Rutier – IPJ Suceava.\n\n„Receptivi la invitații, dar vigilenți și la siguranța rutieră, polițiștii au intuit însă și un scop mai puțin legitim al întâlnirii șoferilor amatori de senzații tari.\n\nPolițiștii au identificat într-o parcare din proximitatea DN2, în afara municipiului Suceava mai mulți tineri care efectuau manevre de drift și derapaje intenționate controlate, fără vreo autorizare.\n\nDin fericire, măsurile luate de polițiști au fost ferme, activitatea fiind stopată și fiind luate măsuri sancționatorii din cele mai ferme”, a declarat Ionuț Epureanu, purtător de cuvânt IPJ Suceava.\n\nAu fost aplicate sancțiuni: amenzi în valoare de circa10.000 lei, permise suspendate, dosar penal pentru infracțiuni la regimul rutier, plăcuțe cu numere de îmnatriculare și certificat de înmatriculare ridicate și un autoturism imobilizat.\n\nPrimul șofer legitimat de polițiști în zona parcării publice VO2P din proximitatea drumului european a fost un tânăr de 24 de ani din municipiul Suceava, care la data de data de 17 noiembrie, ora 21.30, a adoptat în mod evident un comportament agresiv prin realizarea intenționată a unui derapaj controlat al vehiculului în vederea întoarcerii sau rotirii acestuia.\n\nConducătorul auto a fost sancționat contravențional cu amendă în cuantum de 825 lei, aplicându-se și sancțiunea complementară a suspendării exercitării dreptului de conduce autovehicule pentru o perioadă de 30 de zile.\n\nUlterior, polițiștii au identificat un alt bărbat de 25 de ani din municipiul Suceava care a realizat intenționat un derapaj controlat al vehiculului în vederea întoarcerii sau rotirii acestuia în aceeași parcare publică, având totodată montate /în funcțiune lumini speciale de avertizare de culoare roșu – albastru.\n\nCu ocazia verificărilor efectuate s-a constatat faptul că bărbatul în vârstă de 25 ani, domiciliat în municipiul Suceava, a condus autoturismul cu post de conducere prevăzut pe partea dreaptă, înmatriculat într-un stat european, având montate plăcuțe false de înmatriculare, adoptând un comportament agresiv, constând în realizarea intenționată a unor derapaje controlate al vehiculului în vederea întoarcerii sau rotirii acestuia, iar vehiculul având în funcțiune la momentul efectuării derapajelor, dispozitive speciale de avertizare roșu – albastru.\n\nȘoferul a fost sancționat contravențional în conformitate cu prevederile art. 102 alin 3 lit f din OUG 195/2002 cu măsura principală a amenzii în cuantum de 3300 lei, precum și măsura complementară a suspendării exercitării dreptului de a conduce autovehicule pentru o perioadă de 90 de zile.De asemenea, s-a dispus demontarea și confiscarea mijloacelor speciale de avertizare.\n\nTotodată, șoferului i-a fost reținută dovada cu drept de circulație și i-a fost eliberată o dovadă fără drept de circulație, fiindu-i întocmit un dosar penal pentru conducerea unui vehicul pe drumurile publice cu numere false.\n\nDe asemenea, polițiștii au dispus și imobilizarea autoturismului, întrucât vehiculul nu figura nici cu ITP și nici cu RCA valabile, fiind dispusă și măsura sancționării contravenționale în cuantum de 5300 lei și reținerea plăcuțele de înmatriculare și certificatul de înmatriculare.",
        "label": "Bucovina"
    },
    {
        "title": "Evanghelia zilei",
        "text": "În vremea aceea au stat în loc şes Iisus, mulţime multă de ucenici ai Săi şi mulţime mare de popor din toată Iudeea, din Ierusalim şi de pe ţărmul Tirului şi al Sidonului, care veniseră să-L asculte şi să se vindece de bolile lor. Şi cei chinuiţi de duhuri necurate se vindecau. Şi toată mulţimea căuta să se atingă de El, că putere ieşea din El şi-i vindeca pe toţi. Iar El, ridicându-Şi ochii spre ucenicii Săi, zicea: Fericiţi sunteţi voi, cei săraci, că a voastră este Împărăţia lui Dumnezeu. Fericiţi sunteţi voi, care flămânziţi acum, că vă veţi sătura. Fericiţi sunteţi voi, cei ce plângeţi acum, că veţi râde. Fericiţi veţi fi când oamenii vă vor urî pe voi şi vă vor izgoni dintre ei şi vă vor batjocori şi vor lepăda numele vostru, ca rău, din pricina Fiului Omului. Bucuraţi-vă în ziua aceea şi vă veseliţi, că, iată, plata voastră este multă în ceruri.",
        "label": "Bucovina"
    },
    {
        "title": "Gheorghe Flutur anunță că în Sfântu Ilie se vor construi rețele de apă potabilă și de apă uzată",
        "text": "Gheorghe Flutur anunță că în Sfântu Ilie se vor construi rețele de apă potabilă și de apă uzată. Este vorba despre implementarea marelui proiect de dezvoltare a infrastructurii de apă și apă uzată din județul Suceava finanțat prin POIM. Președintele Consiliului Județean Suceava, Gheorghe Flutur, a semnat joi autorizația de executare a lucrărilor de construcție a rețelelor de apă și apă uzată în satul Sfântu Ilie.\n\nAcesta a declarat că se va construi o rețea de distribuție apă potabilă cu o lungime de 19.090 m, din care 792 m pe strada Ion Irimescu, din municipiul Suceava, iar 18.298 m în localitatea Sfântu Ilie. Vor fi montați 161 de hidranți subterani și vor exista 983 de branșamente cu o lungime medie de 8 m/branșament. S-au prevăzut 124 cămine și 3 subtraversări pârâu.\n\nRețeaua de canalizare va avea o lungime totală de 16.453 m, cu 843 racorduri, 505 cămine de vizitare și intersecție, de rupere de pantă și de decantare și 2 subtraversări pârâu. De asemenea, se vor construi 8 stații de pompare a apelor menajere care pompează apele uzate în colectorul cel mai apropiat, de unde curgerea apelor este gravitațională, stații echipate cu 1+1 pompe (1A+1R), dar și 8 conducte de refulare și o subtraversare pârâu cu conductă de refulare.\n\nGheorghe Flutur a precizat că urmează lucrări de mare amploare în domeniul apă-canal și în localitatea Șcheia, dar și în alte localități din județ, precum: Marginea, Sucevița, Vicovu de Sus, Dolhasca, Siret, Câmpulung Moldovenesc, Mitocu Dragomirnei sau Rădăuți.",
        "label": "Bucovina"
    },
    {
        "title": "O poză cât o mie de cuvinte. Pacient cu COVID privind protestatarii care strigau „Jos masca”",
        "text": "Se spune că o poză face cât o mie de cuvinte. Un pacient cu COVID, cu mască de oxigen pe față, a fost fotografiat în timp ce privea de la geamul salonului în care era internat protestatarii care treceau pe lângă Spitalul CFR din Brașov și scandau, printre altele, „Jos masca”.\n\nOmul privește mulțimea din stradă și pare că respiră cu greu, el fiind internat într-un spital COVID. Desigur, nu își permite luxul și nici libertatea de a-și scoate masca de pe față, așa cum scandează mulțimea din stradă, pentru că asta l-ar putea costa viața.\n\nLuni seară și la Galați și la Bacău o parte din protestatari au ținut să meargă și la spitale și să protesteze. Au scandat „Jos masca” și „criminalii” (făcând referire la personalul medico-sanitar), în locuri în care se duce clipă de clipă o luptă grea între viață și moarte, în locuri în care cu siguranță a renunța la mască e un gest suicidal.\n\nDesigur, oamenii sunt liberi să protesteze! Să protesteze pentru libertatea lor, pentru credința lor, pentru viitorul copiilor lor, să protesteze împotriva unor politicieni care nu îi mai reprezintă de mult și care au vândut țara ca la tarabă, bucată cu bucată. Le înțeleg frustrarea și durerea și lipsa de speranță. Ceea nu pot înțelege este cum anume le încalcă libertatea o simplă mască de protecție, de ce unii cred că libertatea lor este îngrădită de masca aceea aruncată pe jos sau incendiată.\n\nCum nu înțeleg îndârjirea unora care urlă în gura mare că pandemia asta este o conspirație, ca și cum ar deține adevărul absolut!\n\nAm mers și eu marți la tristul protest organizat în centrul Sucevei de o mână de oameni, în fața Bisericii Catolice. Am mers ca reporter și recunosc ca eu și colegii mei păream ciudați toți cu măști pe față. Am constatat acolo aceeași reacție, oameni care țipau pentru libertate și își scoteau măștile de pe față…ca și cum și-ar fi recâștigat brusc libertatea prin acest gest, ca și cum virusul acesta perfid ar fi crăpat în chinuri văzând măștile abandonate.\n\nNu o să comentez prea mult despre cine și cum a protestat marți la Suceava. Printre politruci și eterni candidați erau și oameni simpli, care își spuneau ofurile și disperarea și vorbeau cu durere despre copiii lor și izolarea la care sunt condamnați micuții, despre lipsa de bani, de locuri de muncă și de perspective.\n\nNu cred însă că urlând „jos masca” veți câștiga libertăți și se va stinge această pandemie, dimpotrivă! Cât virusul va fi lăsat să circule și vom renunța la măsuri de protecție se vor îmbolnăvi mai mulți, vor muri mai mulți oameni. Oameni nevinovați, care la un moment dat pot să intre în contact cu o persoană ce crede că virusul e o invenție și că ea este liberă să nu poate mască de protecție.\n\nVreau doar să priviți atenți această poză, cât o mie de cuvinte, și poate să înțelegeți unii dintre voi că ar trebui să purtați masca de protecție inclusiv atunci când protestați pentru libertatea voastră! Asta dacă țineți la viața și sănătatea voastră și a celor apropiați!\n\n sursa foto:brasov.net",
        "label": "Bucovina"
    },
    {
        "title": "Doi răniți în stare gravă într-un accident rutier FOTO",
        "text": "Doi răniți în stare gravă într-un accident rutier petrecut sâmbătă după-amiază pe raza localității Neagra Șarului. Două mașini s-au ciocnit violent.\n\nLa fața locului, au intervenit pompierii militari cu o autospecială cu accesorii pentru descarcerare și o ambulanță SMURD, împreună cu două echipaje ale Serviciului de Ambulanță Județean Suceava.\n\nÎn urma coliziunii celor două autovehicule au rezultat două victime, una dintre ele fiind în stare de inconștiență, dar cu funcții vitale.\n\nCelor două persoane, o tânără în vârstă de 20 de ani și un bărbat de 43 (ultimul, fiind în stare de inconștiență), li s-a acordat primele îngrijiri medicale, ulterior fiind transportate la spital.\n\nPolițiștii fac cercetări pentru a stabili circumstanțele exacte în care s-a petrecut evenimentul rutier.",
        "label": "Bucovina"
    },
    {
        "title": "România, țara creștin-ortodoxă în care oamenii stau cu miile la rând la moaște dar în care bătrânii sunt tratați ca în lagăre și ajung să mănânce hainele de pe ei",
        "text": "Dacă America este țara tuturor posibilităților, România este țara paradoxurilor. La concluzia asta am ajuns, încă o dată, după ce am urmărit știrile (pe toate canalele TV) despre bătrânii ținuți ca în lagăre în aziluri finanțate de autorități publice dar în care au trebuit să descindă procurorii DIICOT pentru ca ororile să iasă la suprafață.\n\nCred că informațiile au fost peste limita de suportabilitate a multora dintre noi (pentru că avem fiecare o astfel de limită!) și ne-am întrebat cum se poate ca în secolul 21, sub ochii autorităților și ai localnicilor (care au dat oripilați interviuri după descinderi că bătrânii cerșeau de foame pe la porți dar care nu au sunat vreodată la 112) să se întâmple asemenea orori.\n\nDa, România e o țară creștină, plină de credincioși care țin prelegeri pe la TV despre moralitate, care se bat la rând la pupat de moaște, etc, etc! În țara asta plină de creștini (știm clar toți ce spune religia creștină despre iubirea de semeni) bătrânii sunt ținuți în azil mai rău ca animalele, plini de fecale, bolnavi, pișcați de ploșnițe, fără medicamente și nemâncați! Halal imagine a unei țări creștine!!!\n\nSunt scoși de acolo de mascați și de DIICOT, ajung la spital, și la Urgențe, medici care au văzut cam de toate în viața lor ( la fel ca și procurorii) rămân șocați de halul în care au ajuns niște ființe umane, repet, în aziluri unde li se luau toți banii și care erau finanțate de autorități din banul public!\n\nMedicii au povestit reporterilor cum, de foame, unii dintre acești bătrâni au ajuns să mănânce nasturi sau hainele de pe ei și că aveau resturile în stomac!\n\nBașca, una din organizațiile care dețineau azilurile groazei este înființată de persoane apropiate ministrului Gabriela Firea (PSD) și primea 30.000 de euro pe lună de la Primăria Sectorului 3, condusă de Robert Negoiță (USR), pentru a îngriji persoane încadrate cu grad de handicap – într-un azil din Pipera, Voluntari. Bineînțeles, că bătrânii nu primeau nici un tratament!\n\nUn alt centru al asociației se află în comuna Afumați, unde peste 30 de oameni erau ținuți în condiții greu de crezut, azilul fiind infestat cu ploșnițe, iar mirosul de urină și fecale era pregnant – spun procurorii DIICOT.\n\nUnde au fost până acum rudele bătrânilor ăstora sau localnicii, nu a văzut nimeni din exterior în ce stare erau?!\n\nUnde au fost instituțiile acestui stat de s-au putut petrece astfel de orori, oameni care practic au fost exterminați în azilurile acelea?! Nu trebuia să îi verifice nimeni, nu trebuia NIMENI să vadă ce se întâmplă acolo cu banul public și cu vieților unor oameni?!\n\nÎntrebări aproape retorice, într-o nepăsare perpetuă, în țara lui…merge și așa, în statul eșuat în primul rând din cauza noastră și apoi din cauza politicienilor!\n\nRomânia secolului 21, România profund ortodoxă, unde pe metrul pătrat găsești sute de oameni care să își urle credința în stradă, în gura mare!\n\nAceeași Românie în care nu știi unde și în ce condiții poți ajunge la bătrânețe, abandonat de copii și de apropiați, atunci când nu te mai poți apăra de nimeni și de nimic și nici măcar decide pentru tine!\n\nSă sperăm că Justiția va trage la răspundere pe cei vinovați, că cei cercetați în acest dosar vor fi tratați de judecători exact la valoarea lor umană și conform legii, deși, de multe ori, mi se pare că legile sunt mult prea blânde și că pedeapsa cu moartea nu ar fi trebuit niciodată abrogată în România!\n\nRomânia, această minunată țară, profund ortodoxă, în care spoiala bisericilor cu turle aurite strălucește măreață în soare deși pe dinăutru suntem… goi de Dumnezeu!",
        "label": "Bucovina"
    },
    {
        "title": "Cele mai interesante teme de jocuri de cazino online potrivite pentru începători",
        "text": "În universul vast al cazinourilor online, fiecare joc vine cu o temă distinctă, oferind jucătorilor o experiență de joc unică și captivantă. Pentru cei care își fac primii pași în această lume fascinantă, alegerea unor teme potrivite poate face diferența dintre o simplă experiență de joc și o aventură cu adevărat memorabilă. Iată câteva dintre cele mai interesante tematici de jocuri de cazinou online, perfecte pentru începători.\n\nIar dacă nu ai încă un cont de jucător nu uita că la Casino Online Romania rusynworldcongress.org vei găsi informații detaliate despre procesul de înregistrare a unui cont, ghiduri utile și sfaturi practice pentru a te bucura la maxim de fiecare joc de casino în online.\n\nPentru iubitorii de explorare cosmică, jocurile cu tematică spațială oferă o călătorie epică printre stele. De la sloturi cu nave spațiale la jocuri de masă cu extratereștri, această temă aduce un sentiment de mister și revelație în lumea jocurilor de noroc din România casino online. Spre exemplu, sloturile precum „Starburst” sau „Galactic Gold” te teleportează într-o călătorie epică printre stele, oferind senzații vizuale și sonore impresionante.\n\nPentru cei pasionați de povești vechi și mitologie, jocurile care aduc în prim-plan zei și eroi oferă o experiență de joc captivantă. Sloturile cu tematică mitologică precum „Age of the Gods” sau „Book of Ra” aduc în prim-plan personaje mitice, oferind, în egală măsură, șansa de a câștiga comori fabuloase.\n\nEgiptul antic a fascinat întotdeauna imaginația oamenilor, iar jocurile de online cazino inspirate de această civilizație oferă o incursiune în tainele și comorile pierdute ale vechii lumi. Sloturile cu faraoni și artefacte egiptene, precum „Book of Dead” sau „Cleopatra’s Gold” aduc o notă de aventură în fiecare rotire și îți oferă posibilitatea de a descoperi comori ascunse și simboluri enigmatice într-o aventură captivantă.\n\nPentru o experiență mai relaxantă și distractivă, jocurile cu tematică agricolă aduc pe ecranele dispozitivelor plăcerile simple ale vieții la fermă. Sloturile cu animale haioase și grafică colorată precum „Farmville” sau „Cash Cow” sunt perfecte pentru cei care caută un jocuri ușor de înțeles, pline de farmec și umor.\n\nPentru fanii genului de benzi desenate și filme cu supereroi, jocurile de cazino cu această tematică le oferă oportunitatea de a-și testa norocul într-un mod spectaculos. Astfel în sloturi precum „Batman Begins” sau „Spider-Man: Attack of the Green Goblin” jucătorii au posibilitatea de a-și întâlni eroii preferați și de a le explora lumea într-un context cu adevărat unic.\n\nAceastă categorie de sloturi de Casino Online aduce în fața jucătorilor o experiență de joc plină de intrigă și romantism într-un cadru plin de mister. Aceste sloturi îmbină elemente de poveste captivante cu o grafică spectaculoasă, creând o atmosferă unică și atrăgătoare.\n\nUn exemplu notabil în această categorie este slotul „Immortal Romance,” care explorează nu doar latura întunecată a lumii vampirilor, ci și poveștile de dragoste interzise dintre personaje supranaturale. Jucătorii sunt invitați să pătrundă într-un univers plin de secrete și pasiuni, în care rotirile rolelor dezvăluie simboluri sugestive și funcții speciale.\n\nAlte sloturi din această categorie care pot fi întâlnite într-un casino online România aduc în prim-plan aventuri romantice în diverse contexte, de la lumi fantastice cu creaturi mitice până la epoci istorice în care poveștile de dragoste se împletesc cu mistere și pericole.\n\nCălătorii în timp în casino România online\n\nAceastă tematică aduce o dimensiune fascinantă în lumea jocurilor de casino online România, permițându-le jucătorilor să exploreze epoci istorice, să descopere secretele trecutului și să trăiască aventuri incredibile, oferind un amestec captivant de elemente științifico-fantastice și explorare temporală, care contribuie la o experiență de joc inedită, plină de surprize.\n\nUn exemplu remarcabil în această categorie este slotul „Time Travel Tigers,” care-i transpune pe jucători într-o călătorie în timp însoțiți de un călăreț misterios și diferite feluri de tigri, fiecare reprezentând o eră istorică distinctă.\n\nAlte sloturi din această tematică pot explora idei precum paradoxurile temporale, călătoriile în viitor sau întâlnirea cu personaje istorice celebre. Elementele grafice de înaltă calitate și animațiile captivante completează atmosfera și aduc o doză suplimentară de divertisment.\n\nAșadar, lumea jocurilor de casino România online este plină de diversitate și posibilități, iar alegerea unei tematici care te atrage poate face întreaga experiență de joc mai palpitantă și mai plină de satisfacții.",
        "label": "Bucovina"
    },
    {
        "title": "Drumuri județene mordernizate prin investiții de milioane de euro",
        "text": "Președintele Consiliului Județean Suceava, Gheorghe Flutur, a inspectat luni mai multe sectoare de drumuri județene modernizate prin investiții de milioane de euro.\n\nGheorghe Flutur a anunțat că s-a încheiat modernizarea drumului Vulturești-Hîrtop. Drumul are o lungime de aproximativ 17 kilometri, iar investiția s-a cifrat la 7,4 milioane de euro.\n\nPe traseu au fost construite 29 de podețe transversale, s-au reabilitat un pod și 20 de podețe și au fost amenajate 550 de podețe pentru accesul în curți, precum și 41 de drumuri laterale.\n\nDe asemenea, s-au realizat 20 de kilometri de șanțuri din beton, și pe stânga, și pe dreapta, au fost consolidate acostamentele și s-au montat parapeți metalici, președintele CJ Suceava declarându-se mulțumit de constructori.\n\nTot luni, Flutur a inspectat drumul județean 209A Mălini-Slatina-Găinești. Drumul a fost modernizat printr-o investiție în valoare de 5,3 milioane de euro.\n\nPreședintele CJ Suceava a precizat că este vorba despre un drum extrem de important, care duce spre Mănăstirea Slatina, ctitorie a lui Alexandru Lăpușneanu, dar și spre satul Găinești.\n\nEste un drum cu o lățime de 8 metri și două straturi de asfalt. Au fost construite aici patru noi poduri și alte patru au fost reabilitate. În paralel s-a lucrat și la proiectul de apă-canal.\n\nGheorghe Fliutur a declarat că se lucrează și la drumul Mălini – Borca și a precizat, drumul lui Nechifor Lipan din <Baltagul>. Este vorba despre o investiție mare, a precizat Flutur, care va lega localități turistice precum Gura Humorului și Mălini.",
        "label": "Bucovina"
    },
    {
        "title": "Trei indivizi au fost arestaţi preventiv pentru lipsire de libertate",
        "text": "Parchetul de pe lângă Judecătoria Suceava a anunţat că trei indivizi au fost reţinuţi şi ulterior arestaţi preventiv pentru o perioadă de 30 de zile, sub acuzaţia de lipsire de libertate în mod ilegal.\n\nIncidentul s-a petrecut în data de 18 octombrie a.c., când cei trei suspecţi au transportat două victime, printre care un minor, într-o locaţie izolată, unde acestea au fost supuse agresiunilor fizice.\n\nConform informaţiilor oferite de Parchet, în jurul orei 1:00, în data de 18 octombrie, inculpaţii au dus victimele cu un autoturism pe un câmp necunoscut acestora, împiedicându-le să părăsească vehiculul. În locul respectiv, cei trei au agresat fizic persoanele vătămate. În urma atacului, victima adultă a suferit leziuni ce au necesitat 2-4 zile de îngrijiri medicale, iar minorul a avut nevoie de 5-6 zile de tratament pentru vindecare.\n\nLa data de 7 noiembrie, procurorii, împreună cu poliţiştii de la Secţia 5 Poliţie Rurală Dărmăneşti din cadrul Inspectoratului de Poliţie Judeţean Suceava, au dispus reţinerea pentru 24 de ore a doi suspecţi, iar în ziua următoare a fost reţinut şi celălalt. Cei trei au fost prezentaţi în faţa judecătorului de drepturi şi libertăţi din cadrul Judecătoriei Suceava cu propunerea de arestare preventivă pentru 30 de zile, măsură care a fost aprobată.\n\nCercetările în acest caz sunt continuate pentru documentarea completă a activităţilor infracţionale ale suspecţilor. (N.B.)",
        "label": "Bucovina"
    },
    {
        "title": "Accident rutier grav la Neagra Şarului",
        "text": "> Un bărbat a fost preluat de ambulanţă în stare de inconştienţă\n\nUn accident rutier s-a produs, sâmbătă după-amiază, pe raza localităţii Neagra Şarului.\n\nPotrivit purtătorului de cuvânt al ISU Suceava, lt. col. Alin Găleată, în accident au fost implicate două două autoturisme.\n\nÎn urma coliziunii celor două autovehicule au rezultat două victime, una dintre ele fiind găsită în stare de inconştienţă, dar cu funcţii vitale.\n\nCelor două persoane, o tânără în vârstă de 20 de ani şi un bărbat de 43 (ultimul, fiind în stare de inconştienţă), li s-au acordat primele îngrijiri medicale, ulterior fiind transportate la spital.\n\nLa faţa locului, au intervenit pompierii militari cu o autospecială cu accesorii pentru descarcerare şi o ambulanţă SMURD, împreună cu două echipaje ale Serviciului de Ambulanţă Judeţean Suceava. (N.B.)",
        "label": "Bucovina"
    },
    {
        "title": "O casă şi anexele gospodăreşti, mistuite de un incendiu",
        "text": "> Flăcările au izbucnit de la conductori electrici cu improvizaţii\n\nO gospodărie din Voitinel a ars, joi dimineaţa, într-un puternic incendiu izbucnit de la conductori electrici cu improvizaţii.\n\nPurtătorul de cuvânt al ISU Suceava, lt. col. Alin Găleată, a declarat că pompierii militari de la subunităţile din Vicovu de Sus şi Rădăuţi, împreună cu lucrători ai Serviciului voluntar pentru situaţii de urgenţă Voitinel, au intervenit cu 4 autospeciale de stingere pentru localizarea şi lichidarea unui incendiu izbucnit la o gospodărie din localitatea Voitinel.\n\nLa sosirea echipajelor, incendiul se manifesta generalizat la casa de locuit, construcţie corp comun cu anexele gospodăreşti, cu pericol de propagare la locuinţele învecinate.\n\nAflăm că incendiul a fost lichidat după o intervenţie de două ore, la ora 8:40.\n\nÎn flăcări au ars casa de locuit şi anexele gospodăreşti, construcţii majoritare din lemn, pe o suprafaţă de aproximativ 80 mp. Au mai ars şi bunuri materiale – aparate electrocasnice, materiale textile, documente personale s.a.\n\nCauza probabilă de izbucnire a flăcărilor a fost efectul termic al curentului electric, generat de conductori electrici cu improvizaţii.\n\nDin fericire, nu s-au înregistrat victime.",
        "label": "Bucovina"
    },
    {
        "title": "Activităţi preventive antidrog",
        "text": "> Acestea au fost organizate în unităţile de învăţământ din judeţ, în cadrul programului naţional “Şcoala Altfel”\n\nÎn perioada 21 – 24 octombrie a.c., în cadrul săptămânii dedicate activităţilor din programul “Şcoala Altfel”, specialiştii Centrului de Prevenire, Evaluare şi Consiliere Antidrog (CPECA) Suceava au susţinut activităţi prevenire şi de promovare a unui stil de viaţă sănătos, de care au beneficiat peste 400 de elevi şi cadre didactice din 7 unităţi de învăţământ din judeţ, atât din mediul urban, cât şi din mediul rural.\n\nPrintre subiectele abordate în cadrul activităţilor desfăşurate în şcolile gimnaziale s-au aflat: dezvoltarea de alternative de petrecere a timpului (mişcare, activităţi artistice, voluntariat) versus comportamente nesănătoase de viaţă (alimentaţie nesănătoasă, sedentarism, comportamente viciate – consumul de tutun, alcool/energizante, medicamente fără prescripţie).\n\nLiceenii care au participat la activităţi au dezbătut, împreună cu specialiştii antidrog, cauzele consumului de substanţe psihoactive în rândul tinerilor şi cum pot face faţă presiunii anturajului atunci când sunt puşi în faţa unor decizii. De asemenea, au fost abordate aspecte referitoare la dependenţă, toleranţă, modalitatea în care se schimbă comportamentul unei persoane consumatoare, efectele fiziologice şi psihomedicale ce decurg dintr-un consum pe termen lung, precum şi aspecte juridice ce ţin de regimul drogurilor.\n\nActivităţile desfăşurate în perioada respectivă s-au subscris campaniei naţionale „Consumul de droguri ne priveşte pe toţi!”, prin intermediul căreia CPECA Suceava şi-a propus să promoveze în rândul adolescenţilor şi tinerilor dezvoltarea unor abilităţi de viaţă necesare luării unor decizii informate, corecte şi responsabile în legătură cu consumul de droguri legale şi ilegale. (Centrul de Prevenire, Evaluare şi Consiliere Antidrog Suceava)",
        "label": "Bucovina"
    },
    {
        "title": "Tânăr disperat, țipă către protestatarii anti mască de la Constanța că tatăl i-a murit de COVID VIDEO",
        "text": "Protestatarii anti mască de la Constanța îl huiduie pe bărbatul ieșit la geamul apartamentului să îi atenționeze. Familia îl calmează pe acesta și îl trage de la geam.\n\nAceasta este România, România lui 2021, în plină pandemie! E o Românie mai dezbinată și mai frustrată ca niciodată, din cauza unor autorități și a unor politicieni care sfidează masele, nu știu să comunice, gestionează prost situații și își văd în continuare de împărțitul funcțiilor și al banilor!\n\nO România în care dacă trimiți jandarmi pe străzi, militari și faci filtre de poliție, se cheamă că ai rezolvat probleme grave ale societății.\n\nEste România celor înfometați, a celor care trăiesc de astăzi pe mâine, fără nici o perspectivă, fără speranțe și fără să conteze pentru niște autorități ale statului care ar trebui să fie în slujba lor! România unora care nu au dreptul decât să plece la cules de sparanghel prin Germania sau la cules de căpșuni în Spania, de multe ori în condiții inumane!.\n\nEste și România celor lipsiți de educație, a celor ignoranți în fața pandemiei, România celor care marți seară au pus mâna pe bolovani și au aruncat în ce au putut, inclusiv în jandarmi.\n\nEste România în care deși se moare pe capete la ATI din cauza unui nenorocit de virus, unii urlă în stradă JOS MASCA și JOS ARAFAT și ne îndeamnă să nu ne vaccinăm și să nu ne testăm pentru a nu face jocurile ocultei mondiale.\n\n\n\n Este România celor care nu mai suportă politicienii, minciunile lor și disprețul parveniților și cer demisii. Și este România celor care stau și privesc stupefiați la televizor ce se întâmplă în stradă.\n\nO Românie scindată în primul rând de un președinte care ar fi trebuit să unească în loc să dezbine și în loc să țină cu dinții la putere GUVERNUL LUI, cu toți Cîții și Orbanii și alte figuri din cauza cărora ies mii de oameni în stradă în timp ce alții mor prin spitale, legați de paturi, răpuși de un virus ucigaș.\n\nEste România spitalelor luate cu asalt de protestatari revoltați și în care medici și asistenți sunt etichetați în masă drept CRIMINALI.\n\nCe naște somnul și disprețul autorităților, ani de furăciuni și de interese naționale călcate în picioare, ani în care s-au distrus sistemul de Educație, sistemul de Sănătate și în care am rămas fără valori?! Naște ce vedem acum pe ecrane – REVOLTE și URĂ între români, bătăi în stradă, panică și disperare!!! Pentru că oamenii aceștia nu ies de bine în stradă sau de bucurie, să ne înțelegem!\n\nScriu toate acestea cu amărăciune, după ce am citit și am șters comentarii abjecte de pe rețelele de socializare de la editorialul de ieri, despre fotografia în care un bărbat infectat cu COVID privea mulțimea în stradă cu masca de oxigen pe față și asculta cum protestatarii urlau Libertate și Jos masca. Nu, fotografia nu era trucată, așa cum spun unii postaci, era o captură de pe un videoclip cât se poate de real!\n\nNu, reporterii nu sunt plătiți de masoni sau de Bill Gates să vă înșele pentru ca apoi să fiți cipați, pentru a vă pierde libertățile, sau mai știu eu ce! Ceea ce nu vă convine, ceea ce vă deranjează nu este IREAL, FĂCĂTURĂ, e cât se poate de real iar presa are libertatea aceasta de a ARĂTA și de a SPUNE; indiferent dacă vă place sau dacă nu vă convine!\n\nȘi NU, dacă nu sunt de acord cu tine, asta nu înseamnă că sunt dușmanul tău de moarte, că trebuie să te înjur și să vreau să te pocnesc atunci când te văd pe stradă! ÎNSEAMNĂ PUR ȘI SIMPLU CĂ AVEM OPINII DIFERITE, pentru că nu putem fi toți la fel, nu putem gândi toți la fel și nici acționa la fel!\n\nProbabil veți spune că și clipul postat aici e trucat…. NU, NU e trucat….e cât se poate de real, cum real este că mor oameni zilnic prin spitale din cauza COVID-19 iar alții rămân cu sechele după ce trec prin boală! Unii dintre ei, din păcate, nu au purtat mască pentru că…au vrut să fie liberi!\n\nCum reală este și teama că în România este în curs de instalare o dictatură sanitară!\n\nVă doresc toată libertatea din lume, dar fără a încălca libertatea și dreptul la sănătate a celor din jur! Pentru libertate și drepturi trebuie să luptăm, e adevărat, dar masca dată jos în pandemie nu ne face mai liberi – asta era discuția!\n\nÎn rest, le urez unora spor la înjurat pe rețelele de socializare! Cu siguranță, asta vă aduce multă libertate, un job mai bun, prosperitate, multă sănătate și perspective bune!!!",
        "label": "Bucovina"
    },
    {
        "title": "Suceava devine orașul florilor. Lucian Harșovschi spune că anul acesta se plantează 350.000 de fire de flori VIDEO",
        "text": "Suceava devine orașul florilor. Lucian Harșovschi spune că anul acesta se plantează 350.000 de fire de flori.\n\nViceprimarul Sucevei și candidatul PNL la fotoliul de primar a ieșit miercuri pe teren și a inspectat stadiul plantărilor de flori, discutând cu angajații de la Domeniul Public.\n\nAcesta spune că cei de la Serviciul Domeniul Public din cadrul Primăriei Suceava au fost de acord să lucreze inclusiv de 1 mai pentru a se planta în oraș cât mai multe flori.\n\nPentru ca spațiile verzi să fie cât mai colorate, în paralel cu plantarea arborilor de diferite specii, echipele municipalității continuă și în acest an plantarea a 350.000 de fire de flori.",
        "label": "Bucovina"
    },
    {
        "title": "Percheziții la o grupare care a dat tunuri de 400.000 de euro cu mașini de lux închiriate și apoi dezmembrate VIDEO",
        "text": "Percheziții la o grupare care a dat tunuri de 400.000 de euro cu mașini de lux închiriate și apoi dezmembrate. Piesele au fost vândute bucată cu bucată, membrii grupării obținând profituri uriașe.\n\nMarți, 12 noiembrie, polițiștii Serviciului de Investigații Criminale Botoșani au pus în executare șapte mandate de percheziție domiciliară la persoane cercetate pentru comiterea infracțiunii de înșelăciune, din județele Botoșani și Suceava.\n\nDin cercetări a reieșit faptul că acestea, în perioada iulie 2024 – prezent, ar fi închiriat șase autoturisme de lux, din Marea Britanie, pe care apoi nu le-ar mai fi restituit.\n\nAutoturismele ar fi fost dezmembrate pe teritoriul României, iar piesele valorificate.\n\nPrejudiciul cauzat prin activitatea infracțională a fost estimat la 400.000 de euro.\n\nÎn urma activităților desfășurate, au fost ridicate, în vederea continuării cercetărilor, mai multe mijloace materiale de probă.\n\nUn bărbat, de 39 de ani, a fost condus la sediul poliției, în baza unui mandat de aducere, ulterior, față de acesta fiind dispusă măsura reținerii, pentru 24 de ore.\n\nActivitățile au fost desfășurate cu sprijinul polițiștilor serviciilor pentru acțiuni speciale din cadrul I.P.J. Botoșani și I.P.J Suceava și Serviciului de Investigații Criminale din cadrul I.P.J Suceava.",
        "label": "Bucovina"
    },
    {
        "title": "Cum se face posibil faptul privirii - Lucia Puşcaşu, Tapiserie",
        "text": "La Muzeul Naţional al Bucovinei, pe simezele Sălii Media a Muzeului de Istorie, în toată luna octombrie, a stat expoziţia Luciei Puşcaşu, numită simplu, Tapiserie. Conciziunea titlului se potriveşte cu felul în care este cunoscută, la nivel naţional şi mai departe, artista. Deşi, mai ales în ultimii ani, a lucrat şi pictură de şevalet, şi grafică, numele bucovinencei este asociat cu tapiseria. Şi nu cu orice gen, ci cu clasicul haute-lisse este asociat. Un album la care a lucrat şi cel care scrie aceste rânduri a însoţit expoziţia.\n\nEtalarea cu caracter de parţială retrospectivă a cuprins marile teme la care artista a stăruit mereu cu idei noi de-a lungul unei cariere, cu piedicile şi reuşitele inerente, asumate din clipa în care a descoperit că talantul ei are altă sclipire decât cea a majorităţii.\n\nS-au văzut chipurile pe care le ia timpul într-un an, anotimpurile, prilej de înregistrare a rezonanţelor cromatice calde şi reci şi exerciţiu lucid de captare a diferitelor tării pe care le are lumina, prilej de cercetare a felului cum se construieşte viul vegetal, pur şi diafan în prima vară, abundent şi substanţial în vară, pârguit şi epuizat în ultima.\n\nDemult erau geometri cei care gândeau arhitecturile. Templele Luciei Puşcaşu îşi ridică semeţ zidirile, dar creştetul lor rotund, bolta, nu înţeapă, ci este mângâiat de cer. Zidul tare veghează asupra vreunui sâmbure care poartă cu el lumi noi şi neştiute, sau fereşte vreun vrej cu flori evanescente, sau clăditul templu ocroteşte fruptul, rodul. Privilegiul artistului este să deschidă Porţile, nu larg, doar să facă posibil faptul privirii. Prin porţi se întrevede mult prea marele şi mult prea multul acestei lumi, necuprinsul şi inefabilul. Trec norii, împresoară ochiul cu duhul lor. Se desparte în limbi albe de foc soarele. Viaţa, sub chipul pomului ei, creşte între uşori.\n\nMinunea este corpul uman, îndeosebi în aparenţa lui feminină. Momentul întrupării este discretul contrapposto cu care începe dansul, dansul, adică timpul acela în care materia devine energie. Mâinile se înalţă încet, chipul se transfigurează, capătă trăsăturile echivoce ale zeului care l-a creat. În varianta duală, trupurile au vibraţii polare, complementare, se ating, se prind de mâini. Următorul nu poate să fie zborul, clipa completei dematerializări a substanţei umane.\n\nLabor omnia vincit imbrobus spuneau latinii. Lucrul asiduu al Luciei Puşcaşu se vede nu numai în numărul impresionant de expoziţii pe care le-a deschis sau la care a participat de-a lungul anilor. Munca stăruitoare se vede în felul în care artista şi-a construit coerenţa elementelor de limbaj plastic, şi-a descoperit originalitatea stilemelor.\n\nInvocarea ţesăturilor medievale româneşti, amintirea scoarţelor tradiţionale din Bucovina, pretextul înnoirilor aduse tapiseriei de Jean Lurçat, calitatea şcolii româneşti postbelice de artă textilă, toate acestea sunt necesare, dar nu şi suficiente la cuantificarea şi judecarea creaţiei artistei născute la Horlăceni, Botoşani.\n\nRămân destule care îi sunt proprii. Inserează cu dezinvoltură ascendente elemente dinamice în compoziţiile cu aspect static. Risipeşte detalii picturale în întreguri aparent plastice. Deschide compoziţiile închise, multiplică centrele de interes. Calibrează tonurile astfel încât să nu existe o dominantă, se foloseşte cu naturaleţe de principiile complementarităţii.\n\nExpoziţiile de tapiserie sunt tot mai rare. Ţesăturile sunt scoase dintr-o zestre care nu mai creşte. Haute lisse-ul pare abandonat de absolvenţii facultăţilor de arte decorative. Tot ce a însemnat estetica tapiseriei clasice, măsura ei umană, inclinaţia spre abstragere a formelor, monumentalitatea discretă, căldura intimă, dimensiunea relativ colectivă a facerii operei (artist plus ţesători), realizarea etapizată (proiect, carton, tapiserie), toate acestea par să nu mai fie potrivite cu profilul strict contemporan al artistului, artist contemporan tot mai ispitit de trecător, complet sedus de sonore efemeride.\n\nAstfel că evenimentul de la Sala Media a Muzeului de Istorie, punerea în scenă a zestrei Luciei Puşcaşu, are ceva dintr-un manifest pe care toate muzeele ar trebui să şi-l asume. Este vorba de recuperarea şi punerea in valoare a unui fapt aproape istoric, haute lisse-ul aproape contemporan românesc.\n\nŞi realizarea albumului, unealtă frumoasă de navigat între ţărmurile creaţiei Luciei Puşcaşu, are acelaşi sens de perpetuare şi mai bună înţelegere a acestui moment luminos din istoria artelor decorative româneşti, moment la care artista din Bucovina s-a angajat cu toată fiinţa. Şi „amintirea este întotdeauna un loc de întâlnire” a zis cineva.",
        "label": "Bucovina"
    },
    {
        "title": "Activităţi captivante şi lecţii de leadership",
        "text": "Ultima zi a programului educaţional „Săptămâna Verde” a debutat la CN „Eudoxiu Hurmuzachi” cu mult entuziasm şi multe activităţi interesante pentru cei 50 de elevi implicaţi în proiectul „Schimbarea începe cu mine. Dezvoltarea abilităţilor de leadership şi implicarea civică a tinerilor din judeţul Suceava”, în parteneriat cu Asociaţia Educaţie la puterea Excelent şi Universitatea „Ştefan cel Mare” Suceava, prin reprezentanţii acestora.\n\nProiectul, finanţat de CJ prin programul dedicat activităţilor nonprofit de interes judeţean 2024, s-a concretizat în susţinerea a 4 workshopuri susţinute de cadre didactice cu experiență din cadrul USV: conf. univ. dr. Otilia Clipa, conf. univ. dr. Doina Maria Schipor, lect. univ. dr. Constantin-Florin Domunco, lect. univ. dr. Sterian Suciu, lect. univ. dr. Otilia Bordeianu, participanţii având posibilitatea să pună în practică noţiunile învăţate, prin elaborarea unui proiect de gestionare a unei probleme cu care se confruntă comunităţile locale din judeţul Suceava.\n\nCele mai bune 10 proiecte vor fi prezentate în cadrul unui eveniment care va avea loc pe 16 noiembrie 2024 la Suceava, primele 4 urmând a primi premii în valoare totală de 5000 de lei.\n\nActivitatea la care au participat elevi din clasele IX-XII, alături de profesorii coordonatori Alexandra Chifan şi Nicoleta Mitrofan, precum şi Andreea Ciobara, bibliotecar, a fost cu adevărat benefică, pentru că le-a reconfirmat elevilor cât de important este să-şi urmeze visul, să creadă într-adevăr în puterea lor interioară pentru a fi leaderi de succes, împărtăşind cu ceilalţi viziunea care duce la productivitate şi acţiune.\n\nReprezentanţii USV, au precizat: „Ne bucurăm să vă anunţăm că la Colegiul Naţional «Eudoxiu Hurmuzachi» Rădăuţi s-au încheiat cu succes ultimele sesiuni de workshopuri din cadrul proiectului «Schimbarea începe cu mine» şi mulţumim colegiului pentru găzduire şi pentru implicarea în acest proiect important pentru comunitatea noastră. Am fost impresionaţi şi aici, la Rădăuţi, de această generaţie de tineri dornică să îşi asume responsabilitatea de a contribui la evoluţia în bine a comunităţilor noastre locale şi privim cu încredere spre un viitor care arată foarte bine! Vă mulţumim, dragi tineri, pentru participare şi implicare şi vă invităm să fiţi alături de noi şi în următoarele noastre activităţi, care vor avea loc pe 16 noiembrie la Universitatea «Ştefan cel Mare» din Suceava. Aşteptăm cu nerăbdare ca ideile voastre să prindă viaţă în proiectele prin care veţi propune modalităţi concrete de rezolvare a problemelor cu care se confruntă comunităţile din judeţul Suceava!”. (N.B.)",
        "label": "Bucovina"
    },
    {
        "title": "Gheorghe Flutur anunță că sunt șanse foarte mari ca în partea a doua a anului să fie licitate lucrările de execuție pentru tronsolul Pașcani-Suceava de pe A7",
        "text": "Gheorghe Flutur, președintele Consiliului Județean Suceava, anunță că sunt șanse foarte mari ca în partea a doua a anului să fie licitate lucrările de execuție pentru tronsonul Pașcani-Suceava de pe autostrada A7.\n\nGheorghe Flutur a precizat că s-au finalizat forajele și citirea rezultatelor în laborator și este pe final procesul de identificare a proprietarilor de teren de pe tronsonul autostrăzii.\n\nVa avea loc o dezbatere publică, duypă care se așteaptă Acordul de Mediu. Preșdintele CJ Suceava a discutat despre construcția acestui tronson de autostradă cu ministrul Tranporturilor – Sorin Grindeanu.\n\n„Suntem deja și la 70 % cu lucrările de proiectare finalizate pe tronsonul Suceava – Siret, foraje, studii geotehnice. Zilele acestea am avut discuții cu Ministrul Transporturilor și Infrastructurii, Sorin Grindeanu și cu directorul Companiei Naţionale de Administrare a Infrastructurii Rutiere (CNAIR), Cristian Pistol, și cu toții sunt optimiști în sensul că s-a recuperat mult timp din decalajul de pe celălalt coridor al A7, București – Pașcani, care este mai avansat.\n\nDe asemenea, Ministrul Transporturilor și Infrastructurii a apreciat parteneriatul cu Consiliul Județean Suceava și implicarea noastră zi de zi în această etapă de proiectare a tronsonului de Autostradă Pașcani – Suceava – Siret”, a explicat președintele CJ Suceava.\n\nAcesta a reamintit că în aceste zile coordonează echipa liberală în negocierile completării Programului de Guvernare și are ca priorități, printre altele, continuarea A7 pe bani europeni, pe ruta Pașcani – Suceava – Siret, construcția Centurii Gura Humorului și construirea Drumului Expres Suceava- Botoșani.",
        "label": "Bucovina"
    },
    {
        "title": "Tânăr înjunghiat mortal, la o petrecere de majorat",
        "text": "Tânăr înjunghiat mortal, la o petrecere de majorat. Incidentul s-a petrecut la primele ore ale dimineții de sâmbătă, la Siret.\n\nSâmbătă dimineață, în jurul orei 03:15, Poliția Orașului Siret a fost sesizată cu privire la o agresiune petrecută la o pensiune din proximitatea orașului Siret.\n\nDin primele verificări ale polițiștilor, s-a constatat că la pensiunea respectivă s-a organizat o petrecere privată la care au participat mai mulți tineri.\n\nLa un moment dat, între doi tineri a avut loc un conflict spontan, pe fondul consumului de alcool și al glumelor de prost gust. Cearta a degenerat și unul dintre tineri l-a lovit pe celălalt cu cuțitul în zona toracică.\n\nVictima, un tânăr de 18 ani, a fost transporatată la unitate medicală, însă ulterior a decedat din cauza leziunilor interne, lama cuțitului atingând organe vitale.\n\nS-a întocmit dosar penal sub aspectul săvârșirii infracțiunii de omor, persoana bănuita de comiterea faptei, tot un tânăr de 18 ani, fiind preluată pentru audieri și stabilirea tuturor circumstanțelor producerii evenimentului.\n\nCauza a fost preluată conform competenței de cercetare și soluționare de către procuror criminalist din cadrul Parchetului de pe lângă Tribunalul Suceava, urmând a fi dispuse măsuri procesuale conforme.\n\nCuțitarul de 18 ani a fost reținut și urmează să fie prezentat instanței cu propunere de arestare preventivă.",
        "label": "Bucovina"
    },
    {
        "title": "Discuţii la Diasil despre intervenţia la deszăpezire şi asigurarea stocurilor de materiale antiderapante",
        "text": "Preşedintele Consiliului Judeţean Suceava, Gheorghe Şoldan, a anunţat că miercuri a avut loc o întâlnire, la sediul din Iţcani, cu reprezentanţii firmei Diasil care are contract cu Primăria Suceava pentru salubritatea stradală, dar şi pentru intervenţiile la deszăpezire şi îngheţ. La discuţii au participat primarul municipiului Suceava, Vasile Rîmbu, împreună cu viceprimarul Dan Ioan Cuşnir.\n\nAflăm că principalele subiecte abordate au vizat pregătirile firmei pentru sezonul rece, verificarea stării utilajelor de deszăpezire şi asigurarea stocurilor de materiale antiderapante.\n\nAdministratorul firmei Diasil, Anton Curelaru, a dat asigurări că societatea este pregătită pentru a interveni rapid în caz de ninsoare sau îngheţ, astfel încât traficul rutier şi pietonal să se desfăşoare în condiţii sigure.\n\nPreşedintele Consiliului Judeţean a subliniat importanţa pregătirilor din timp şi a transmis un mesaj şi conducătorilor auto, recomandându-le să îşi echipeze deja vehiculele pentru iarnă. „Este esenţial ca şi şoferii să fie pregătiţi pentru sezonul rece, pentru a evita incidentele în trafic” a declarat acesta.\n\nPreşedintele Consiliului Judeţean a adăugat că urmează să poarte discuţii şi cu reprezentanţii firmelor care se ocupă de deszăpezire pe drumurile judeţene, în vederea unei organizări mai eficiente.\n\n„Nu vreau să mai trecem prin situaţii cum a fost cea din aprilie, când zeci de drumuri au fost blocate şi mulţi oameni au rămas izolaţi din cauza intervenţiilor întârziate” a subliniat Gheorghe Şoldan.\n\nPreşedintele CJ Suceava a atras atenţia asupra riscului crescut de fenomene meteo extreme, care afectează tot mai frecvent Europa, şi a subliniat că este crucial ca autorităţile locale să fie bine pregătite pentru a evita situaţiile dramatice din anii anteriori. (N.B.)",
        "label": "Bucovina"
    },
    {
        "title": "Gheorghe Flutur: „La două săptămâni de la deschiderea PTF Vicovu de Sus cifrele arată cât de așteptat era deschiderea acestui punct”",
        "text": "„La două săptămâni de la deschiderea PTF Vicovu de Sus cifrele arată cât de așteptat era deschiderea acestui punct”, este declarația președintelui Consiliului Județean Suceava – Gheorghe Flutur. Acesta a precizat că, la două săptămâni de la deschiderea la care au participat și cei doi premieri – ai României și ai Ucrainei, valorile traficului înregistrate în P.T.F. Vicovu de Sus au fost: pe sensul de intrare în România:\n\n– 3.821 persoane (din care 2.539 au fost cetățeni ucraineni); – 1.364 mijloace de transport (din care 78 au fost camioane); pe sensul de ieșire din România: – 1.849 mijloace de transport (din care 784 au fost camioane).\n\nGheorghe Flutur a precizat că aceste cifre mai arată și faptul că este oportună deschiderea celorlalte 3 puncte de trecere cu Ucraina: la Climăuți, Ulma și Izvoarele Sucevei. „Deschiderea punctului Vicovu de Sus dă o nouă perspectiva dezvoltării relațiilor transfrontaliere între primării, ONG-uri, unități școlare, firme private, mai ales dacă se are în vedere noul proiect transfrontalier INTERREG Next România-Ucraina 2021-2027 pentru care sunt prevăzuți 50 de milioane de euro și pentru care ne pregătim să accesăm fonduri pe domeniul social, mediu, cultural și pentru dotarea și modernizarea punctelor de frontieră. Primăria Vicovu de Sus pregătește deja proiecte comune cu primăria Crasna în domeniile unități școlare, cultură și sanitar. Acum, când se apropie 28 noiembrie, Ziua Bucovinei, faptele vorbesc”, a declarat Gheorghe Flutur.",
        "label": "Bucovina"
    },
    {
        "title": "Evanghelia zilei",
        "text": "Zis-a Domnul: Nu judecaţi şi nu veţi fi judecaţi; nu osândiţi şi nu veţi fi osândiţi; iertaţi şi veţi fi iertaţi; daţi şi vi se va da; turna-vor în sânul vostru o măsură bună, îndesată, clătinată şi cu vârf, căci cu ce măsură veţi măsura, cu aceeaşi vi se va măsura. Şi le-a spus şi pildă: Poate orb pe orb să călăuzească? Nu vor cădea amândoi în groapă? Nu este ucenic mai presus de învăţătorul său; dar orice ucenic desăvârşit va fi ca învăţătorul său. De ce vezi paiul din ochiul fratelui tău, iar bârna din ochiul tău nu o iei în seamă? Sau cum poţi să zici fratelui tău: Frate, lasă să scot paiul din ochiul tău, nevăzând tu bârna care este în ochiul tău? Făţarnice, scoate mai întâi bârna din ochiul tău şi atunci vei vedea să scoţi paiul din ochiul fratelui tău. Căci nu este pom bun care să facă roade rele şi nici pom rău care să facă roade bune. Căci fiecare pom se cunoaşte după roadele lui. Că nu se adună smochine din mărăcini şi nici nu se culeg struguri din spini. Omul bun din vistieria cea bună a inimii sale scoate cele bune, iar omul rău din vistieria cea rea a inimii lui scoate cele rele. Căci din prisosul inimii grăieşte gura lui.",
        "label": "Bucovina"
    },
    {
        "title": "13 milioane de euro pentru reabilitarea energetică a Spitalului Județean Suceava",
        "text": "Vineri a fost semnat contractul de finanțare pentru proiectul pe fonduri europene pentru reabilitarea energetică a Spitalului Județean Suceava. „Sfântul Ioan cel Nou” Suceava.\n\nConform președintelui Consiliului Județean Suceava, Gheorghe Flutur, valoarea proiectului este de peste 13 milioane de euro, respectiv 65,726 milioane de lei și este finanțat prin Planul Național de Redresare și Reziliență PNRR, Componenta C5 – Valul Renovării.\n\nSuprafața totală care va fi renovată este de 25.500 mp, urmând să fie realizate lucrări de reabilitare termică a anvelopei, schimbarea centralei termice pe gaz cu centrală termică pe gaz în cogenerare, schimbare boiler apă caldă de consum, montare termostate electronice în fiecare încăpere, instalare chiller climatizare și conectare la instalația de cogenerare pentru producere frig, schimbarea corpurilor de iluminat cu sisteme tip led, montarea de baterii cu fotocelulă în băi, montarea ventilatoarelor cu recuperare de căldură în încăperi, montare ventiloconvectoare, montare panouri fotovoltaice pentru iluminat, tuburi vidate presurizate pentru preparare apă caldă menajeră montate pe șarpantă, izolarea soclului clădirii, izolarea termică a conductelor de apă caldă din camera tehnică a centralei termice și schimbarea aparatelor de aer condiționat cu aparate noi.\n\nAceastă modernizare va conduce la creșterea gradului de siguranță și reducerea cheltuielilor cu iluminatul și încălzirea, a precizat Gheorghe Flutur.\n\n„Vreau să reamintesc și faptul că în acest an realizăm mai multe investiții la Spitalul Județean Suceava, CJ Suceava finanțând construcția unui Spital de Oncologie, cu 83 de paturi, în valoare de peste 50 de milioane lei (10 milioane euro), pentru care au demarat procedurile de începere a lucrărilor, se vor schimba conductele de apă din interiorul Spitalului pentru a reduce riscul infecțiilor nosocomiale, la care se adaugă o serie de alte proiecte pentru dotare, ceea ce va conduce la creșterea gradului de confort și siguranța pacienților și scăderea cheltuielilor de funcționare”, a precizat Gheorghe Flutur.",
        "label": "Bucovina"
    },
    {
        "title": "România, țara în care bolnavii ard de vii prin spitale. Asta e România Normală?!",
        "text": "România a devenit țara în care bolnavii ard de vii prin spitale. Spitale în care odată intrat nu știi cu ce microb ai putea să ieși sau dacă vei mai putea ieși. Spitale în care dacă nu îți aduci singur aeroterma să te încălzești sau medicamente să te tratezi ești pierdut! Asta după ce ani întregi ai contribuit din venitul tău la bugetul de stat, ai cotizat pentru ca atunci când ajungi într-un spital să fii tratat ca omul nu ca un animal și poate să te și vindeci.\n\nCel mai important spital COVID din România a luat foc iar 5 pacienți au ars de vii în timp ce alții sunt răniți, unii dintre ei în stare gravă. Și nu e pentru prima oară când se întâmplă acest lucru iar tragedia de la Piatra Neamț se repetă.\n\nSe spune că o fotografie vorbește mai mult decât o mie de cuvinte și așa este. Fotografia de mai jos ne vorbește despre neputința și delăsarea și incompetența unor autorități care au făcut din statul pe care îl reprezintă unul fragil, o caricatură, în care cetățenii riscă în orice moment să moară arși de vii pe un pat de spital, laolaltă poate cu medici și asistente, într-o pandemie în care oricum aceste autorități au fost depășite de la început.\n\n\n\nAceasta este România Normală a lui Klaus Iohannis și a lui Cîțu?! România normală a unui partid pe care românii nici măcar nu l-au votat la alegerile parlamentare, dar pe care Klaus Iohannis îl impune cu forța, obsesiv, în ciuda incompetenței membrilor de la vârf și a unor miniștri ajunși în scaune călduțe doar pe criterii politice și în funcție de cât se supuși sunt în fața șefului suprem.\n\nCam cât de normală ar putea fi România cu astfel de oameni la vârful puterii, cât de normală este acum și cât de normală a fost în ultimii 30 de ani, cu trepăduși politici puși să conducă în timp ce specialiștii sunt scuipați în cap cu grație?! Întrebarea e retorică și amară. Cum s-au cocoțat astfel de personaje impotente politic și decizional în fruntea noastră și ne conduc așa, ca pe niște oi?!\n\nAm ascultat discursul președintelui, din fața Spitalului Matei Balș, după ce mașina lui a trecut pe lângă rudele îndurerate ale pacienților morți. Cu aceeași limbă de lemn, blocat într-un șablon, președintele ne spune că îi pare rău pentru această tragedie și laudă modul în care au acționat acolo forțele de intervenție. În rest, declară pentru a mia oară că trebuie o reformă în sistemul sanitar.\n\nExtraordinar discurs, magnific, empatic, exact cum ne-a obișnuit președintele nostru în momente delicate! Pacienți găsiți carbonizați printre paturi și prin băi, iar președintele le vorbește românilor, inclusiv rudelor celor morți (care vor trebuie să îi identifice după efectuarea de teste ADN), nu de cine este vinovat pentru încă o tragedie, nu de cineva care își asumă răspunderea, nu cum anume vor fi remediate probleme în spitalele sufocate de pacienți COVID, ci despre intervenția promptă a pompierilor!\n\nȘi încă ceva, dacă vă pare atât de rău de cele întâmplate și la Matei Balș și la Piatra Neamț, și în alte zeci de spitale din țara asta unde sunt condiții mizere, poate ar trebui, domnule președinte, să faceți un gest bărbătesc, de onoare, să vă luați miniștrii pe care îi tot girați, ministri din Guvernul Meu, și membrii de partid de prin ministere și să îi trimiteți pe toți acasă, adică să vă dați demisiile!\n\n Ar fi un gest de onoare! Poate acești oameni nu se pricep să conducă, nu știu ce este de făcut, nu au soluții pentru România blocată de zeci de ani în criză, poate alții ar putea să facă mai mult pentru țara asta, mai mult decât un Orban, un Cîțu, un Voiculescu, o Turcanu sau decât alte figuri de marcă ale actualului PNL! Sau…merge și așa, proști, dar sunt proștii partidului și trebuie ținuți în funcții cu orice preț?!\n\nSau poate așteptați să vă scoată poporul în șuturi, căci oricum se pregătesc proteste în toata țara?",
        "label": "Bucovina"
    },
    {
        "title": "Indiferent de buget și tu te poți bucura de atmosfera unui șemineu premium chiar dacă stai la apartament",
        "text": "Bucuria de a trăi pe propria piele alături de persoana iubită sau de întreaga familie,\n\n experiența nobilă și plină de confort, redate de cele mai aspectuoase modele de sobe și\n\n șeminee tradiționale pe lemne, nu trebuie să fie rezervată doar acelora care locuiesc la casă sau care dispun de bugete mari.\n\nVestea zilei vine de la meșterii sibieni de la PEFOC, care te vor surprinde cu o gamă neașteptat de accesibilă de șeminee decorative pe care le poți amplasa chiar și în apartamentul tău de la bloc!\n\nȘemineele decorative, cunoscute și sub denumirea populară de șeminee false, oferă\n\n avantajul că sunt mult mai permisive din punct de vedere al prețului și reușesc să reproducă atmosfera inconfundabilă a unui șemineu clasic pe lemne.\n\nPrietenoase cu bugetul tău, aceste modele inedite de șemineu respectă standarde ridicate\n\n de calitate și funcționalitate. Indiferent că este vorba despre un model amplasat pe colț sau\n\n construit în rigips, specialiștii Pefoc te vor ajuta să alegi cele mai bune variante de\n\n bioșeminee, șeminee electrice, șeminee pe gaz sau șeminee pentru terasă (ideale pentru\n\n terasele exterioare și balcoanele de la bloc).\n\nȘemineul decorativ\n\n Sunt printre puținele șeminee care pot fi amplasate în orice locuință și în orice spațiu\n\n (apartament, hol, sală de conferință, etc.) beneficiind de un design modern și aspect elegant, ce reușește să se integreze perfect în orice tip de amenajare interioară. Acest semineu decorativ fără încălzire nu produce cenușă, funingine, praf sau mizerie în timpul arderii, deci nu necesită curățare sau montarea unui coș de fum.\n\nCaracterul versatil îți permite să le instalezi oriunde în locuință, procesul de construcție/încastrare fiind extrem de simplu, mai ales că sunt și foarte compacte, spre deosebire de șemineele clasice pe lemne.\n\nBioșemineul\n\n Acest tip de șemineu este alimentat cu biocombustibil (bioetanol – o substanță non-toxică,\n\n care protejează omul și mediul înconjurător) fiind mai avantajoase decât șemineele electrice sau pe gaz, deoarece nu depind de sursă externă de electricitate/gaz. Calitatea superioară a manoperei, siguranța, designul contemporan, ușurința utilizării și prețul mai accesibil, sunt alte plusuri care le plasează în topul preferințelor celor care locuiesc la bloc.\n\nDiversitatea lor include modele pe diferite dimensiuni și forme, amintind aici, bioșeminee de perete, mobile sau încorporabile (de tip portal).\n\nȘemineul electric\n\n Noua gamă de seminee electrice oferă plăcerea unui foc generat virtual, scutindu-te de\n\n bătăile de cap cu întreținerea periodică, tipice unui șemineu tradițional pe lemne.\n\nȘemineele electrice satisfac până și pe cei mai pretențioși dintre clienți, bucurându-se de un design modern, dotat cu sticlă securizată, telecomandă și ecran LCD cu reglaj de temperatură, ceea ce îți va facilita controlul total și de la distanță.\n\nConstruite din oțel și placate în general, cu brâu de lemn, aceste modele de șeminee adaugă un plus de stil locuinței tale. Flăcările ultra-realiste se îmbină cu tehnologia 3D LED pentru a oferi o senzație de foc autentic.\n\nȘemineul pe gaz\n\n Ultimul model care încheie lista de șeminee decorative este reprezentat de șemineul pe gaz.\n\nRelativ nou pe piața de specialitate, acest produs are avantajul că imită șemineul tradițional\n\n la scară minimalistă. Clasice, moderne sau elegante, gama de șeminee mobile pe GPL\n\n poate fi atracția principală în locuința ta sau într-un spațiu comercial de tip restaurant. Ușor\n\n de mutat dintr-un loc în altul, acestea pot conferi momente magice, contribuind la o\n\n atmosferă relaxantă sau intimă, indiferent de anotimp.\n\nVisul tău este mai aproape decât credeai, așa că, apelează cu încredere la calitatea\n\n superioară și cei peste 20 de ani de experiență în domeniul termicelor și lasă-te pe mâinile\n\n iscusite ale meșterilor adevărați de la www.pefoc.ro!",
        "label": "Bucovina"
    },
    {
        "title": "Ora de vară între economie, biologie şi astronomie",
        "text": "Recent, în noaptea de 26/27 octombrie, s-a produs revenirea de la orarul de vară la orarul de iarnă.\n\nÎntrucât ora de vară a devenit o chestiune discutată şi la nivel de UE – deoarece se pare că aduce mai multe dezavantaje decât avantaje –, ne-am propus să prezentăm un scurt istoric, avantajele, dar mai ales aspectele negative şi tratarea astronomică.\n\nPrima sugestie privind schimbarea orei aparţine omului de ştiinţă Benjamin Franklin (într-o satiră publicată în 1784, el preconiza a se face economie de lumină produsă de lămpile cu ulei).\n\nÎn 1895, entomologul neozeelandez George Vernon propune schimbarea orei pentru a se putea studia insectele dimineaţa.\n\nPrima schimbare a orei s-a făcut în timpului Primului Război Mondial de către armatele germane şi austro-ungure în scopul economisirii de cărbuni. Atunci, în seara de 30 aprilie, ora 11, a devenit 1 mai 1916 şi 30 septembrie s-a sfârşit la ora 1, după miezul nopţii.\n\nTreptat, această „modă” s-a răspândit în majoritatea ţărilor.\n\nÎn România (conform Wikipedia), ora de vară a fost introdusă pentru prima dată în 1917, în timpul Primului Război Mondial. Referitor la acest aspect, regina Maria nota în jurnalul său, la 5/18 iulie 1917:\n\n„De azi se schimbă ora – se dă înainte, ora şapte e deja ora opt şi aşa mai departe. A trebuit să o facem pentru că ruşii aşa procedează, ca să evităm confuziile – motivul e economia la electricitate. La început va pricinui totuşi încurcături, fără îndoială”.\n\nDupă primul mare război s-a renunţat la folosirea orei de vară, aceasta fiind reintrodusă în 1932, din aceleaşi raţiuni economice. Până în 1939, ora de vară a funcţionat în fiecare an, între prima duminică din aprilie (în 1932: 22 mai), ora 00:00 şi prima duminică din octombrie, ora 01:00 (ore locale). Între 1 aprilie 1940, ora 00:00, şi 2 noiembrie 1942, ora 03:00, ora de vară a fost în vigoare permanent în România. Din 1943, practica trecerii la ora de vară a fost suspendată.\n\nOra de vară a fost reintrodusă în România începând cu 1979.\n\nPrezenta regulă este în vigoare din 1997; până atunci s-au mai aplicat următoarele reguli:\n\n> 1979 – 1983: prima duminică din aprilie, ora 00:00 (-> 01:00) – ultima duminică din septembrie, ora 01:00 (-> 00:00) (cu excepţia anului 1979, când ora de vară a început pe 27 mai);\n\n> 1984 – 1996: ultima duminică din martie, ora 00:00 (-> 01:00) – ultima duminică din septembrie, ora 01:00 (-> 00:00). (toate orele sunt ore locale ale României).\n\nÎnsă cum orice monedă are două feţe, şi utilizare a orei de vară are efecte negative.\n\nAstfel s-a constatat că produce: tulburări ale somnului, afectează sănătatea mintală, „creşte riscul de boli cardiovasculare, poate duce la mai multe accidente de muncă şi rutiere etc.\n\nOmul, toate fiinţele şi chiar plantele au bioritmuri în rezonanţă cu natura. După cum se ştie, cocoşul cântă dimineaţa pe la ora trei, nu la ora patru după ora de vară (să ne amintim că Hristos i-a spus lui Petru că se va lepăda de la el înainte de cântatul cocoşului), pe la ora patru se trezesc pisicile, unele flori se rotesc după Soare în conformitate cu rotaţia apa-rentă a Soarelui, găinile încep să se culce la asfinţitul Soarelui, de unde şi expresia „a te culca odată cu găinile”.\n\nÎn continuare, să vedem ce spun astronomii despre ora de vară şi ora de iarnă…\n\nDupă cum se ştie, suprafaţa globului terestru a fost împărţită în 24 fuse orare. Fiecare fus ora cuprinde o porţiune de 15 grade, 7,5 grade la est de meridianul respectiv şi 7,5 la vest de meridianul respectiv. Fiecărui fus ora îi corespunde o oră. Meridianul 0 trece prin localitatea Greenwich din Anglia, iar când Soarele traversează acest meridian, acolo este ora 12 ziua.\n\nLa noi, care ne aflăm la est de meridanul 0, ora legală se dă după trecerea Soarelui la meridianul de 30O care trece prin localitatea Palanca din Republica Moldova, situată la gura fluviului Nistru, şi se spune că suntem în fusul orar 2, care este în avans cu două ore fată de ora de la Greenwich. Prin convenţie, orele la est de meridianul Greenwich, până la meridianul de 180, sunt considerate pozitive (în avans) +1h, +2h, +3h… iar cele situate la vest sunt considerate negative (în urmă) -1h, -2h, -3h…\n\nFiecare ţară şi-a luat ora legală funcţie de fusul orar care este cel mai potrivit pentru teritoriul său. Ţările mai mari – cum sunt Rusia, Canada, SUA – au teritoriul împărţit în mai multe ore legale. Alăturat prezentăm o hartă cu fusele orare şi orele legale pe suprafaţa globului terestru.\n\nAvând în vedere că ţara noastră este mai la vest de meridianul de 30, în fiecare localitate trecerea Soarelui la meridian se face cu o întârziere de mai multe minute. Spre exemplu, la Horodnic de Jos (47O 50X 39II N, 25O 47I 07II E). Soarele trece la meridian cu cca 17 minute mai târziu faţă de ora legală.\n\nÎn zona de vest a ţării, ex. Timişoara (45Ú 44Ş 583 N, 21Ú 152 383 E), trecerea Soarelui la meridian se face cu cca 40 minute întârziere. Aceeaşi diferenţă se păstrează şi pentru răsăritul şi asfinţitul Soarelui. Dacă mai adăugăm conform orarului de vară încă o oră, atunci oamenii din vestul ţării sunt obligaţi să se trezească sau să prânzească cu cca 100 minute în avans faţă de mersul Soarelui.\n\nDacă ne-am deplasa la est de meridianul de 30O, spre exemplu în Ucraina, la Lugansk (48O 34I 18II N, 39O 18X 29II E), acolo Soarele trece la meridian cu cca 30 minute mai degrabă decât ora legală, iar oamenii de acolo sunt avantajaţi de ora de vară, deoarece îi apropie de ritmul cosmic.\n\nÎn graficul de aici putem vedea tranzitul Soarelui la meridianul locului pentru fusul orar 2 în orarul de iarnă pentru localităţile: Palanca, Bucureşti şi Horodnic, care sunt aproximativ pe acelaşi meridian), Timişoara şi Lugansk, în perioada ianuarie-decembrie. Aici observăm mici fluctuaţii, deoarece mişcarea Pământului nu este uniformă în jurul Soarelui.\n\nDe asemenea, putem observa tranzitul Soarelui pentru localităţile Timişoara şi Lugansk în orarul de vară, în perioada aprilie-octombrie.\n\nAvand în vedere că locuitorii din vestul României, vara, sunt obligaţi să se trezească cu până la 100 minute mai degrabă, lucru nepotrivit în special pentru copiii care sunt în perioada de creştere, şi că nici desfăşurarea activităţilor economice nu mai este ca cea din trecut, noi considerăm că renunţarea la ora de vară este binevenită.\n\nÎn încheiere amintim că la punctul astronomic al subsemnatului de la Horodnic de Jos este amenajat un parc al diferitelor tipuri de ceasuri solare. Aici se află şi un ceas solar pe care este reprezentată atât ora legală de pe teritoriul României, cât şi întârzierea de 17 minute care apare la Horodnic de Jos.",
        "label": "Bucovina"
    },
    {
        "title": "Cometita",
        "text": "Cometele – aştri care apar mai rar –, fiind deosebit de spectaculoase şi impresionante, au generat în toate timpurile legende dintre cele mai fantastice, care au înspăimântat lumea timp de secole.\n\nÎn Antichitate se credea că ele sunt fenomene atmosferice, idee acceptată şi de Aristotel, care le considera focuri în aer, vapori care se ridică din pământ şi ard încet. Aristotel a legat starea vremii de apariţia cometelor, spunând că, atunci când sunt mai multe comete, anii sunt mai secetoşi, cu vânturi care produc furtuni şi inundaţii. Aşa s-a şi întâmplat în timpul marii comete din 371 î.e.n. şi astfel, fără să vrea, Aristotel a creat o teamă de comete care a durat aproape 2000 de ani.\n\nTeama de comete a atins apogeul în urma descoperirii tiparului, când se scriau pamflete la adresa cometelor, scrieri care se răspândeau în număr mare şi purtau titluri ca „Noutăţi despre cometa cea mai teribilă şi înfricoşătoare care a fost văzută pe cer deasupra cetăţii”.\n\nPierderea unor războaie, epidemii, secete, inundaţii, etc., erau atribuite apariţiei cometelor. De aceea s-au alcătuit liste de comete în care erau trecute şi evenimentele considerate a fi cauzate de acestea. Iată câteva exemple:\n\n„Anno 942 a apărut o cometă şi, repede după aceea a urmat o mare molimă în vite şi animale.\n\nAnno 1477 a fost o cometă şi după aceea, gloriosul Carol de Burgundia a fost ucis la Nantes.\n\nAnno 1531, 1532 şi 1533 au fost văzute comete şi în acel timp Satan i-a înmulţit pe eretici”.\n\nÎn ţara noastră asemenea corelaţii au fost făcute în legătură cu sfârşitul domniei lui Vasile Lupu (1652), cu seceta şi inundaţiile din zona Braşovului (1688), cu epizootia din Ţara Românească (1744) etc.\n\nLa apariţia cometei din 1680 a fost bătută şi o medalie pentru a consemna evenimentul, iar de la Roma s-a răspândit vestea că o găină a făcut un ou având pe el desenul cometei. Acest ou al cometei a fost deseori pictat şi discutat chiar în Jurnal des Savants din Franţa (ianuarie 1681).\n\nDar în 1677 s-a întâmplat ceva deosebit. Astronomul Stanislavv Lubieniecki a întocmit o listă de comete în care a trecut atât evenimentele rele, cât si cele bune şi, constatând că numărul lor este egal, conchide: „Acesta fiind cazul, nu mai avem motive să ne temem de comete”.\n\nCometele au fost privite şi cu interes ştiinţific de unii oameni.\n\nJohan Muller, numit şi Regiomontanus, a observat o cometă luminoasă în 1472 şi i-a determinat cu precizie poziţiile, observaţiile sale fiind utilizate ulterior de Edmund Halley.\n\nItalianul Girolamo Fracastoro remarca în 1538: cozile cometelor sunt întotdeauna îndreptate în partea opusă Soarelui, concluzie la care a ajuns şi Peter Apian în 1540. Acesta din urmă a publicat şi desene în acest sens.\n\nPentru prima dată distanţa până la o cometă a fost măsurată de astronomul danez Tycho Brahe. El a alcătuit triunghiuri de poziţie pentru cometa din 1577, corelând observaţiile sale din Danemarca cu cele ale lui Taddaeus Hagecius din Praga, ale landgravului de Hessen-Cassel din Cassel, ale lui Michael Măstlin şi ale lui Halisaeus Roselin din Germania de sud-vest, găsind că această distanţă este de patru ori mai mare ca până la Lună (200.000 mile ger­mane).\n\nAstfel s-a dovedit că e vorba nu despre fenomene atmosferice, ci de corpuri supralunare.\n\nProblema care se punea atunci era ce fel de aştri sunt cometele, care este starea lor de agregare.\n\nDacă sunt corpuri supra-lunare, de felul planetelor şi al Lunii, ar trebui să fie solide, dar aspectul lor schimbător îi făcea pe savanţii de odinioară să creadă că ele nu se pot mişca pe orbite eliptice ca şi planetele.\n\nProfesorul de matematică Giovani Alfonso Borelli, calculând orbita cometei din 1644, a ajuns la concluzia că aceasta este eliptică, dar numai dacă admite că Pământul se roteşte în jurul Soarelui.\n\nDeoarece teoria heliocentrică a lui Copernic era interzisă de biserică, pentru a fi pe placul dreptcredincioşilor, Borelli a afirmat că admite teoria lui Copernic numai ca ipoteză de lucru pentru efectuarea calculelor.\n\nÎn mod asemănător, Georg Samuel Dorfel, observând cometa din 1680, scrie o lucrare intitulată „Examinarea astronomică a Marii Comete…” în care afirmă că are o idee „nouă şi neobişnuită”, anume că „forma drumului acestei comete (şi al altora) ar putea fi o parabolă cu focarul în centrul Soarelui”.\n\nAcesta a fost încă un pas spre teoria ştiinţifică a mişcării cometelor.\n\nCometa din 1682 a mai fost văzută încă de trei ori începând cu anul 1531.\n\nHalley prezintă în 1705 o lucrare intitulată „Astronomiae cometicae Synopsis”, o tabelă de 24 de orbite cometare, cu afirmaţia privind identitatea cometei din 1682 cu cele din 1607, 1531 şi probabil cu cea din 1456, făcând şi remarca: „De unde aş putea prezice cu siguranţă reîntoarcerea aceleiaşi comete şi în anul 1758”.\n\nAstfel, pentru prima dată, a fost prezisă ştiinţific apariţia unei comete. Halley n-a trăit să-şi vadă prezicerea îndeplinită, a murit în 1742, dar cometa sa a apărut fiind văzută întâi de Johan Georg Palitzsch (un ţăran din Germania, care citise scrierile lui Halley şi urmărea apariţia cometei) la 25 decembrie 1758.\n\nUlterior, cometa a fost văzută şi de Charles Messier, la 21 ianuarie 1759. La această apariţie cometa a trecut la periheliu la 12 martie şi a fost vizibilă până la sfârşitul lunii mai. De atunci cometa poartă numele de Halley.\n\nImediat s-a pus întrebarea: de câte ori a mai fost vă­zută cometa lui Halley?\n\nLa observaţiile europenilor s-au adăugat cele făcute de chinezi, iar astăzi se ştie precis că ei au văzut-o în anul 240 î.e.n. (există şi o relatare chineză mai veche despre o cometă din anul 467 î.e.n. care s-ar potrivi cu apariţia cometei Halley). De asemenea a fost văzută în anii 163 şi 87 î.e.n., iar de la trecerea din anul 11 î.e.n. relatările sunt complete.\n\nCometa Halley apare la fiecare 76 de ani, până în prezent se cunosc 29 apariţii. Iată cîteva dintre ele.\n\nCometa Halley a mai fost vizibilă în anii 66, 141, 218, 295, 373. În anul 451 a putut fi observată 13 săptămâni, apariţia sa fiind legată de înfrângerea lui Attila în lupta de la Cralons. În anul 607—608 au fost două comete, dintre care una a fost sigur cometa lui Halley.\n\nÎn 837 listele chineze dau patru comete, dintre care una a fost cometa Halley; atunci, la 11 aprilie, cometa s-a apropiat cel mai mult de Pământ, la 6 milioane km, având cea mai mare coadă, circa 93°.\n\nReapariţia din anul 1066 este deosebit de cunoscută, deoarece normanzii au cucerit Anglia şi, în cinstea victoriei, regina Mathilde a executat o broderie unde este reprezentată şi cometa, cu inscripţia: „Isti mirant stella(m)” (Aceştia se minunează de stea). Broderia a servit drept model, în 1301, pictorului Giotto pentru tabloul „Adoraţia magilor”.\n\nÎn prezent s-a realizat un program de cercetare spaţială a cometei Halley, denumit „Giotto”.\n\nAu mai fost consemnate apariţii în anii: 1145, 1223, 1301, 1378, 1607, 1682 şi 1758.\n\nSpaima de comete dispăruse, dar a apărut o nouă teamă, deoarece unii s-au grăbit să afirme că, prin însăşi mişcarea lor în spaţiu, cometele ar putea produce dezastre, ciocnindu-se cu Pământul.\n\nUn preot şi profesor de matematică, William Wiston, căutând şi alte comete periodice, admite pentru cometa din 1680 o perioadă de 574 de ani. Nimeni nu ştia că datele sale sunt eronate, dar lucrarea pe care o publică la Londra în 1711, intitulată „Demonstraţia cauzei potopului”, a produs mare panică, încât oamenii aşteptau „sfârşitul lumii” pentru reapariţia cometei lui Halley, în anul 1835.\n\nO frică asemănătoare a cuprins lumea şi la reapariţia cometei Halley în anul 1910, când practic Pământul a trecut prin coada cometei, iar unii s-au grăbit să afirme că gazele din cometă ar putea să otrăvească aerul. Au existat persoane care şi-au făcut rezervoare de oxigen, dar nu se ştia compoziţia exactă a acestor gaze şi faptul că sunt extrem de rare.\n\nStudiile spectroscopice efectuate asupra cometei Halley în anul 1910 au pus în evidenţă existenţa apei, a amoniacului, metanului şi a altor aproape 30 de compuşi chimici rezultaţi prin disocierea acestor substanţe datorită radiaţiilor ultraviolete provenite de la Soare, precum şi atomi de fier, hidrogen, magneziu etc.\n\nÎn 1910 cometa a trecut la periheliu la 20 aprilie, pe­rioada 1835 – 1910 fiind cea mai scurtă perioadă de reîn­toarcere, de 74,42 ani.\n\nDiametrul nucleului a fost estimat la 2,5 km, iar dia­metrul vizibil al capului a atins 400.000 km (distanţa Pământ – Lună este de 384.400 km).",
        "label": "Bucovina"
    },
    {
        "title": "Reacții halucinante la o știre despre un viol sau cum se sparge melteanul în figuri în spațiul virtual!",
        "text": "Și când nu mă mai mira aproape nimic, am trăit să o văd și pe asta, niște melteni (și cuvântul e blând), s-au spart în comentarii vineri seară și vineri noapte pe pagina de socializare a site-ului pe care îl dețin – www.informatiata.ro, la o știe despre o femeie sechestrată și violată în propria mașină de un coleg de serviciu pe care îl ducea acasă pe timp de noapte, după ce individul a rugat-o să îl ajute.\n\nComentarii halucinante, în care unii spuneau că femeia pur și simplu și-a meritat-o și că… nu degeaba a vrut să îl ducă pe individ cu mașina acasă noaptea (?!), un adevărat debate pe tema… cum faci bine unei femei, cum se răzbună unele femei (mai ales dacă sunt măritate)….iar ziariștii… și ei niște proști, care nu înțeleg nimic…doar acuză (?!).\n\nÎn consecință, am șters știrea cu totul de pe pagina de socializare a site-ului, nu doar comentariile – cum procedez de obicei în astfel de cazuri.\n\nLa momentul în care scriu, o fac clar din frustrare, și cred că într-o zi o să public niște capturi după comentarii halucinante pe care le primesc atât pe pagina site-ului dar mai ales în privat, de la înjurături, la șicane, la tot felul de opinii și de tâmpenii, de la fotografii și până la acuzații că toți jurnaliștii (catalogați drept mâncători de rahat) sunt cumpărați și ar merita executați.\n\nDe data asta am scăpat eu personal de executare, însă biata femeie a fost făcută cu ou și oțet, într-o cheie misogină de-a dreptul scârboasă, comentarii și fețe zâmbitoare și glume trimise…din alea de vomiți când le auzi!\n\nRepet, comentarii la o știre despre o infracțiune, pentru că s-a întocmit dosar penal de cercetare în cazul respectiv, sub coordonarea unui procuror!\n\nPe scurt…femeia era vinovată, în condițiile în care a vrut să își ajute colegul și chiar a reușit să sune la 112 și să ceară ajutor după ce violatorul… a adormit în mașină. Și comentariile pe FB nu erau trimise de pe conturi false, ci de pe conturi cu fotografie la profil, inclusiv poze cu familii întregi – în care părinți stăteau alături de copii lor.\n\nA fost de ajuns să intre un meltean să comenteze, ca să urmeze și alții….ca oile! Cei care încercau să își manifeste revolta față de nota în care se derula discuția în spațiul virtual (doar doi la număr) erau luați la mișto și sfătuiți să își vadă de treaba lor.\n\nCred că asemenea comentarii sunt de Evul Mediu sau de vreo țară musulmană unde femeile nu au nici un drept, și nu de o țară ortodoxă din Europa secolului 21, unde se presupune că trăiesc oameni civilizați și nu niște sălbatici!\n\nCei care au postat asemenea aberații, fie au fost făcuți în eprubete, fie au crescut fără mamă, în codru, undeva, pentru că nu văd alte explicații logice pentru astfel de opinii!\n\nVreau să le transmit acestora, din tot sufletul meu de mâncător de rahat, un sincer HAI SICTIR BĂI, sunteți de o prostie înfiorătoare, reprezentați chiar un pericol pentru cei din jur din cauza felului în care gândiți!\n\nNu cred că aveți prea multă școală dar aveți impresia că vă pricepeți cam la orice, inclusiv la debate-uri și mai ales….la femei! Și umpleți spațiul virtual cu gunoaie!!! A… vă pricepeți și la jurnalism, sunteți toți reporteri pe FB și rescrieți știri cum vrea mușchiul vostru – pentru că sunteți profunzi și înțelegeți subtilități pe care reporterii nu le văd!\n\nȘi… încă ceva, încă o clarificare! Jurnaliștii, mâncătorii aceștia de rahat pe care îi urmăriți la unele postări cu sutele de mii, nu se bucură atunci când relatează știri despre morți, răniți, copii uciși, femei violate sau altele (ar trebui să fie toți cu capul să se bucure de nenorocirile astea, ar trebui să fie toți NEOAMENI!), jurnalistul pur și simplu relatează un fapt, este un observator, nu are nici un rol și nici o vină în știrea respectivă! (asta chiar e teoria chibritului, dar era necesară).\n\nAcestea fiind spuse (în cel mai elegant mod în care am putut să o fac și cu autocenzură maximă), nu voi ezita nici un moment să blochez absolut toți meltenii și cocalarii, toți băgătorii în seamă care scriu ca analfabeții pe FB însă cred că dețin Adevărul Absolut și că neapărat trebuie să îl facă public!\n\nMeltene, sper că am fost de data asta pe înțelesul tău DEPLIN!",
        "label": "Bucovina"
    },
    {
        "title": "„Toamna la Voroneţ” 2024",
        "text": "> Un festival cinematografic care aduce avanpremiera „Moromeţii 3”, proiecţii exclusive şi întâlniri cu mari regizori\n\nOraşul Gura Humorului se pregăteşte să găzduiască cea de-a 44-a ediţie a Festivalului internaţional de film, diaporamă şi fotografie „Toamna la Voroneţ”, eveniment ce va avea loc între 7 şi 9 noiembrie.\n\nFestivalul promite proiecţii de filme remarcabile, vernisaje de expoziţii de fotografie, colocvii culturale şi sesiuni de întrebări şi răspunsuri cu personalităţi din lumea cinematografiei.\n\n12:00 – Prima serie de filme din competiţie.\n\n16:00 – Vernisajul expoziţiei de fotografie şi schiţe de decor inspirate din „Moromeţii”.\n\n19:00 – Gala de deschidere şi proiecţia filmului „Anul Nou care n-a fost” (regia Bogdan Mureşanu, 2024), urmată de o sesiune de întrebări şi răspunsuri în prezenţa regizorului Bogdan Mureşanu şi a actorului Ion Sapdaru.\n\n10:00 – Proiecţia filmului „Moromeţii 2” (regia Stere Gulea, 2018), cu participarea regizorului Stere Gulea şi a echipei de filmare. Moderator: Ovidiu Lazăr.\n\n12:00 – A treia serie de filme din competiţie.\n\n16:00 – A patra serie de filme din competiţie.\n\n19:00 – Avanpremiera „Moromeţii 3” (regia Stere Gulea, 2024), urmată de o sesiune de întrebări şi răspunsuri în prezenţa regizorului şi a invitaţilor săi.\n\n16:00 – Colocviul „Moromeţii, de la Marin Preda la Stere Gulea” şi prezentarea cărţii „Preda. Adevărul ca o pradă”, de Bogdan Răileanu.\n\n19:00 – Gala de închidere şi festivitatea de premiere, în cadrul căreia va fi proiectată premiera filmului „Săptămâna Mare” (regia Andrei Cohn, 2024).\n\nProiecţiile de seară au un cost de intrare de 20 de lei.\n\nFestivalul „Toamna la Voroneţ” aduce în faţa publicului o serie de producţii cinematografice de excepţie şi evenimente culturale deosebite, oferind pasionaţilor de film o experienţă artistică completă, ne-au transmis organizatorii. (N.B.)",
        "label": "Bucovina"
    },
    {
        "title": "Tânăr din Șcheia, arestat după ce a incendiat intenționat casa tatălui său, pe timp de noapte",
        "text": "Tânăr din Șcheia, arestat după ce a incendiat intenționat casa tatălui său, pe timp de noapte. Casa a fost distrusă aproapep în totalitate.\n\nIncidentul a avut loc în dimineața zilei de 26 octombrie, în jurul orei 03:00 și a fost anunțat cu întârziere la ISU Suceava.\n\nProcurorii spun că suspectul ar fi pătruns în casa părintească și a aruncat pe hol un obiect îmbibat cu o substanță inflamabilă.\n\nLocuința a fost cuprinsă de flăcări, fiind distrusă în proporție de aproximativ 80%. Incendiul a pus în pericol atât viața tatălui tânărului, cât și a unei alte persoane – care se afla în interior.\n\nReținerea suspectului pentru 24 de ore a fost realizată în urma unei operațiuni desfășurate de procurorii Parchetului de pe lângă Judecătoria Suceava, cu sprijinul polițiștilor judiciari din cadrul Inspectoratului de Poliție Județean Suceava.\n\nA doua zi, pe 27 octombrie, procurorii au dispus punerea în mișcare a acțiunii penale și au prezentat inculpatul în fața judecătorului de drepturi și libertăți, cu propunerea de arestare preventivă pentru 30 de zile, solicitare care a fost aprobată de instanță.",
        "label": "Bucovina"
    },
    {
        "title": "Sărbătoare la Moara, unde s-a inaugurat un Centru Cultural modern, localnicii s-au prins în hore la Balul Gospodarilor FOTO",
        "text": "Sărbătoare la Moara, unde s-a inaugurat un Centru Cultural modern, chiar de Sfinții Mihail și Gavril. Localnicii s-au prins în hore la Balul Gospodarilor, după deschiderea centrului. Un centru cultural demn de secolul XXI, pe care orașe din județ nu îl au la dispoziție.\n\nInvestiția a fost realizată prin CNI și se ridică la 1,5 milioane de euro. Primarul comunei, Eduard Dziminschi, a făcut demersuri pentru ca în locul unui cămin cultural vechi și cu infiltrații în pereți să fie ridicată o clădire modernă, cu dotări pe măsură.\n\nCentrul cultural de la Moara va găzdui și un muzeu al satului, care deja prinde contur.\n\nLa evenimentul de vineri au fost prezenți sute de localnici în straie populare dar și oficialități, care au ținut să îl felicite pe Eduard Zdiminschi pentru această nouă realizare: Consiliului Județean – Gheorghe Șoldan, liderul județean al PSD – senatorul Ioan Stan, deputații Mirela Elena Adomnicăi, Larisa Blanari, Cătălin Fediuc și Eugen Bejinariu, secretarul executiv al PSD Suceava – Ioan Cristian Șologon, președintele Uniunii Polonezilor din România – deputatul Ghervazen Longher, medicul Liviu Cârlan – șeful UPU/SMURD Suceava, fiu al comunei.\n\nSlujba de sfințire a centrului a fost oficiată de un sobor impresionant de preoți, în frunte cu PS Damaschin. Acesta a fost întâmpinat cu pâine și cu sare de primarul din Moara și a emoționat pe cei prezenți cu un discurs aparte (vezi video link https://fb.watch/vL9rndD5X_/).\n\nUniți prin cultură vom face Moara mai bună – sloganul evenimentului\n\nVădit emoționat, primarul Eduard Dziminschi a mulțumit angajaților Primăriei Moara, constructorului, proiectantului, șefei CNI – Manuela Pătrășcoiu – fără de care acest edificiu de cultură nu ar fi existat, și comunității din Moara.\n\n”Mulțumesc părintelui Damaschin care ne-a făcut o onoare mare să vină la noi, mulțumesc angajaților primăriei, consilierilor locali, foștilor primari, domnului doctor Cârlan, cetățean de onoare al comunei, mulțumnesc constructorului, un om modest care pus suflet și a muncit cu calitate, mulțumesc proiectantului Beni Atodiresei și mulțumesc doamnei Manuela Pătrășcoiu (nr. șefa CNI) fără ajutorul căreia această clădire nu ar fi existat, mulțumesc parlamentarilor și tuturor care ne-au ajutat. Poate vă întrebați de ce am ales această zi pentru inaugurare.\n\nDin moși strămoși la Moara era hramul de Mihal și Gavril și așa a lucrat bunul Dumnezeu ca să închidem această lucrare tot acum de Mihail și Gavril. Ziua o vom încheia cu mult așteptatul bal al gospodarilor. Prin stimularea și conservarea tradițiilor populare, dorim să readucem în viața spirituală a satului tradițiile, jocurile vechi, muzica și portul popular”, a spus Eduard Dziminschi.\n\nPreședintele CJ Suceava l-a felicitat pe edil și a mărturisit că și-ar dori ca toate localitățile din județul Suceava să arate la fel ca Moara.\n\nGheorghe Șoldan a reamintit că Eduard Dziminschi a obținut primul mandat de primar ca și candidat din partea PSD și i-a dat asigurări că Moara va primi sprijinul noii conduceri a PSD Suceava pentru realizarea proiectelor.\n\n”Moara e un model de administrație performantă și un exemplu clar despre cum un primar gospodar poate schimba o comunitate. Mă bucur că Eduard Dziminschi “a pus virgulă” și a revenit în familia social-democrată. I-am promis și astăzi că îi voi fi alături în următorii patru ani, împreună cu întreaga echipă a PSD Suceava.\n\nAvem un județ de dezvoltat și sunt încrezător că vom face în următorii patru ani ce n-au făcut alții în 12, mai ales când în echipa de primari gospodari pe care pot conta se află și Eduard Dziminschi.\n\nMă bucur pentru locuitorii comunei Moara, mă bucur pentru realizările primarului lor, dar, recunosc, mă bucur și pentru echipa pe care o construiesc pentru obiectivul nostru comun: Dezvoltarea fiecărei localități, dezvoltarea județului Suceava. Încă o dată, felicitări, Eduard Dziminschi! Și bine ai revenit în PSD!”, a transmis Gheorghe Șoldan.\n\nCorul bărbătesc din Moara și Grupul Dor au încântat audiența prezentă la eveniment.\n\nDupă inaugurarea Centrului Cultural a urmat mult așteptatul Bal al Gospodarilor, un eveniment la care au participat sute de localnici îmbrăcați în costume populare și care au petrecut pe cinste și au socializat.",
        "label": "Bucovina"
    },
    {
        "title": "Locuinţă afectată de un incendiu",
        "text": "> Pompierii au intervenit cu 6 autospeciale de stingere > Incendiul a fost lichidat după o intervenţie de 3 ore\n\nPompierii militari de la subunităţile din Fălticeni şi Gura Humorului, împreună cu lucrători ai serviciilor voluntare pentru situaţii de urgenţă Cornu Luncii şi Slatina, au intervenit, vineri dimineaţa, cu 6 autospeciale de stingere şi o ambulanţă SMURD B2 pentru localizarea şi lichidarea unui incendiu izbucnit la o casă de locuit din satul Găineşti, comuna Slatina.\n\nPotrivit purtătorului de cuvânt al ISU Suceava, lt. col. Alin Găleată, la sosirea echipajelor, incendiul se manifesta generalizat la acoperişul şi etajul construcţiei, cu pericol de propagare la întreaga gospodărie.\n\nÎn incendiu au ars acoperişul şi etajul locuinţei pe suprafeţe de aproximativ 120 mp, fiecare. Totodată, s-au degradat pereţii portanţi ai clădirii, precum şi bunuri materiale din interior – obiecte de mobilier, aparate electrocasnice, materiale textile, documente personale s.a.\n\nCauza probabilă de izbucnire a flăcărilor a fost un scurtcircuit produs la un cablu electric defect.\n\nNu s-au înregistrat victime, fiind salvată o construcţie anexă cu o suprafaţă de aproximativ 130 mp, cu bunurile aferente. (N.B.)",
        "label": "Bucovina"
    },
    {
        "title": "Viceprimarul USR al Sucevei donează 5.000 de lei pentru motocicleta câștigată la tombola de la Bucovina Motorfest",
        "text": "Viceprimarul USR al Sucevei donează 5.000 de lei pentru motocicleta câștigată la tombola de la Bucovina Motorfest. Ea spune că a fost o pură întâmplare faptul că a câștigat motocicleta, care ar fi second hand și ar valora doar 5.000 de lei.\n\nNu ar fi fost nici o problemă dacă Primăria Suceava nu ar fi fost unul dintre organizatorii acestui eveniment sau dacă doamna Teodora Munteanu ar fi refuzat politicos premiul după extragerea numelui său din urnă – pentru că este organizator (poate nu a realizat la momentul respectiv, e posibil).\n\nAșa au noroc unii, pot să spun… ajung în funcții de decizie doar printr-un concurs de împrejurări și, bașca, mai câștigă și la tombole.\n\n Înțeleg că doamna viceprimar e mare iubitoare de rock și de motoare. Foarte frumos, dar totuși doamnă, din calitate de viceprimar, ce ați făcut până acum pentru Suceava sau ce ați vrea să faceți?!\n\nȘi nu mă refer la promovarea imaginii Sucevei de pe motocicletă sau la alte tâmpenii, ci la lucruri concrete!\n\nTeodora Munteanu a trimis un comunicat de presă luni după ce jurnaliștii (oameni răi…) s-au luat de ea că a participat la o tombolă în cadrul unui eveniment finanțat chiar de Primăria Suceava. Un comunicat din care aflăm că membrul unei trupe de rock a făcut extragerea (era culmea să fi fost biletul extras chiar de doamna viceprimar) și că motocicleta respectivă este second hand și ar valora doar 5.000 de lei:\n\n”În seara zilei de 7 august 2021 am participat, ca în fiecare an, la festivalul Bucovina Rockfest, organizat de către Asociația Legio Phoenix MC Suceava, în condiții impecabile.\n\nCu această ocazie a fost organizată tombola, la care am participat și eu ca urmare a cumpărării tricoului festivalului. Numele meu a fost extras din urna cu sute de bilete de către băiatul solistului trupei ”Urma” .\n\nNu e un secret că particip la festivalurile rock, prietenii mei știu acest lucru. Dacă sorții s-au rostogolit către mine, am decis să achit contravaloarea acelui premiu, în sumă de 5000 RON, iar banii sa fie direcționați către Asociația ”Salvați Copiii Suceava” .\n\nEste o motocicletă second-hand și voi avea mare grijă de ea.”\n\nCu alte cuvinte…premiul rămâne la marea câștigătoare, pentru că sorții s-au rostogolit către ea (?!) în noaptea grandioasă de la Bucovina Motorfest, dar doamna și-a făcut milă de copiii țării și, din mărinimia sa, va dona niște bănuți pentru aceștia – contravaloarea vehiculului! Asta, să tacă gura lumii, care vorbește…din invidie probabil!\n\nMi-au dat lacrimile…cât bun simț și dragoste pentru viitorul țării noastre poate manifesta un politician USR!!! Politician care însă pare să nu aibă simțul ridicolului.\n\nUPDATE: Organizația Salvați Copiii nu vrea să primească donația în bani făcută de Teodora Munteanu.\n\n \n\n ”Fără să vrem, Organizaţia noastră a fost oarecum prinsă într-o întreagă dezbatere publică cu conotaţii negative, legată de situaţia creată în urma câştigării de către doamna viceprimar Teodora Munteanu a motocicletei ce a fost dată la tombola Festivalului Bucovina Rockfest, festival desfăşurat la Cetatea de scaun a Sucevei.\n\nNoi nu cunoaştem detaliile acestei probleme, dar nu putem să nu ne delimităm de orice situaţie care ridică o cât de mică suspiciune în legătură cu moralitatea vreunui demers”, a transmis organizaţia.",
        "label": "Bucovina"
    },
    {
        "title": "Primăria Suceava a finanțat anul acesta Sportul cu peste un milion de euro FOTO",
        "text": "Primăria Suceava a finanțat anul acesta Sportul cu peste un milion de euro iar investițiile continuă.\n\nPrimarul Ion Lungu a declarat miercuri că se lucrează destul de bine la Baza sportivă, tip 1, care cuprinde un gazon de dimensiuni UEFA, nocturnă și o tribună de 500 locuri. În jurul acestei baze municipalitatea va ridica un stadion nou.\n\nIon Lungu a precizat că, dacă va fi o iarnă blândă, până în vară poate fi finalizată această bază sportivă.\n\nMunicipalitatea lucrează la infrastructura pentru sport și au fost finalizate lucrările la amenajarea de șantier de la Sala polivalentă de 5.000 locuri.\n\nTot în acest an a fost modernizată Sala de sport de la Liceul Sportiv, s-a refăcut suprafața de joc și s-a făcut reparație capitală la bazinul de înot de la Școala generală nr. 3.",
        "label": "Bucovina"
    },
    {
        "title": "De mici, dornici de a purta uniforma militară",
        "text": "Cu 8 ani în urmă, într-o zi de toamnă, la Colegiul Naţional Militar „Ştefan cel Mare” au venit în vizită elevii clasei a II-a de la Şcoala Gimnazială „Bogdan Vodă” din Câmpulung Moldovenesc.\n\nDoar câteva ore au petrecut în compania elevilor ştefănişti, dar ce au văzut atunci între zidurile Cetăţii le-a rămas întipărit în memorie.\n\nI-am revăzut şi acum 2 ani, de ziua colegiului, la activitatea Porţilor Deschise.\n\nAcum, şase dintre ei, toţi colegi de clasă, sunt elevi ai instituţiei noastre: Ştefan Cârlonţă, Iustinian Ignat, Petru Nemţan-Nisioiu, Teodor Popescu şi gemenii Bogdan şi Răzvan Țăran.\n\n„Când am vizitat pentru prima dată Colegiul Naţional Militar «Ştefan cel Mare» din Câmpulung Moldovenesc, eram doar un grup de elevi curioşi, dar în acelaşi timp, impresionaţi de disciplina şi atmosfera specială de aici. Împreună cu Bogdan şi Răzvan Ţăran, Ignat Iustinian, Cârloanţă Ştefan şi Popescu Teodor, am fost profund impresionaţi de spiritul acestui loc. Chiar dacă atunci nu ştiam că acesta va fi drumul nostru, am simţit ceva special, o atracţie aparte faţă de colegiu şi ceea ce înseamnă să fii ştefănist.\n\nAm fost atras nu doar de ordinea şi disciplina de aici, ci şi de camaraderia şi legăturile puternice dintre elevi. Eram fascinat de ideea că, într-o zi, aş putea face şi eu parte din această comunitate, iar de atunci am început să visez la cum ar fi să port uniforma militară şi să mă alătur acestui colectiv.\n\nAcum, ca elev al acestui colegiu, ştiu că acel sentiment era un prim semn al drumului pe care aveam să-l aleg. Experienţele de aici mi-au întărit sentimentul de camaraderie şi de apartenenţă.\n\nÎmi amintesc cum sora mea a urmat acest drum cu două generaţii înaintea mea, ceea ce a întărit şi mai mult dorinţa mea de a fi aici. Azi, sunt mândru să fac parte din această comunitate! Să fii ştefănist înseamnă mai mult decât a purta o uniformă; înseamnă să trăieşti cu onoare, disciplină şi respect. Este despre a fi parte dintr-o familie unită prin valorile comune pe care le împărtăşim şi care îşi vor pune amprenta asupra noastră toată viaţa!\n\nPrivind înapoi, la primele zile în acest colegiu când poate dorul de casă şi de familie ne mai dădea târcoale, mă bucur că au fost mereu alături de mine Răzvan, Bogdan, Ştefan, Iustin şi Teo, colegi cu care împart aceleaşi amintiri încă din clasa pregătitoare! Îmi doresc doar ca amintirile ce au fost şi cele ce stau să urmeze să fie din ce în ce mai frumoase, iar cele mai puţin bune să ne întărească şi să ne formeze ca oameni! Pentru că, în fond, asta face LM-ul: cu fiecare experienţă plăcută sau mai puţin plăcută prin care trecem departe de familie, ne consolidăm relaţiile cu noi înşine, dar şi cu colegii pe umărul cărora plângem, pentru că cine altcineva ne-ar putea înţelege mai bine decât cei cu care împarţi acelaşi sector, acelaşi pachet trimis de acasă, aceeaşi reuşită la test sau aceeaşi pedeapsă pentru că ai întârziat la acelaşi studiu interminabil?” a spus elev fruntaş Petru Nemţan-Nisioiu.\n\nMare ne-a fost bucuria când am descoperit fotografiile de atunci, dar şi mai mare ne-a fost bucuria când i-am fotografiat acum! (FRANCESCA ŞINDILAR)",
        "label": "Bucovina"
    },
    {
        "title": "Firmă amendată cu peste 100.000 de lei pentru nereguli în activitatea de extracţie a agregatelor minerale",
        "text": "În urma unui control efectuat de comisarii Gărzii Naţionale de Mediu – Comisariatul Judeţean (GNM – CJ) Suceava, împreună cu poliţişti din cadrul Serviciului de Investigare a Criminalităţii Economice (SICE) Suceava şi inspectori ai Sistemului de Gospodărire a Apelor (SGA) Suceava, s-au constatat grave nereguli în activitatea desfăşurată de un operator economic pe cursul râului Moldoviţa, în comuna Vatra Moldoviţei.\n\nAflăm că operatorul economic a fost amendat cu 30.000 de lei pentru încălcarea prevederilor Ordonanţei de Urgenţă 195/2005 privind protecţia mediului.\n\nDe asemenea, Garda Naţională de Mediu – CJ Suceava a impus o sancţiune complementară de suspendare a activităţii, în conformitate cu Ordonanţa Guvernului 2/2001 privind regimul contravenţiilor.\n\nInspectorii SGA Suceava au aplicat o amendă suplimentară de 75.000 de lei, conform Legii Apelor 107/1996.\n\nTotodată, s-a dispus suspendarea activităţii operatorului până la remedierea problemelor constatate, în conformitate cu prevederile OG 2/2001.\n\nControlul a evidenţiat deficienţe în modul de desfăşurare a activităţilor de extracţie a agregatelor minerale, care au afectat atât protecţia mediului cât şi regimul apelor. Ni s-a precizat că, în acest sens, au fost stabilite măsuri cu termene clare pentru remedierea neconformităţilor constatate. (N.B.)",
        "label": "Bucovina"
    },
    {
        "title": "Gheorghe Flutur spune că drumul Mălini-Borca va deveni unul din cele mai frumoase trasee turistice din țară după modernizare",
        "text": "Președintele Consiliului Județean Suceava, Gheorghe Flutur, spune că drumul Mălini-Borca va deveni unul din cele mai frumoase trasee turistice din țară după modernizare. Investiția se ridică la peste 24 de milioane de euro.\n\nGheorghe Flutur crede că acest drum va rivaliza cu Transfăgărășanul și va contribui la dezvoltarea proiectului privind Ținutul Mănăstirilor din zona Sucevei și a Neamțului.\n\nMarți dimineață, președintele Consiliului Județean Suceava a avut o întâlnire de lucru cu reprezentanții firmei responsabile de modernizarea drumului Mălini – Borca, la care a participat și directorul de la Direcția Județeană de Drumuri și Poduri Suceava – Alin Ciobanu.\n\nAu avut loc discuții despre stadiul lucrărilor. În luna mai se va turna asfalt pe 9 km, din totalul de 13 km. Lucrările vor începe de la baza asfaltului existent și vor urca aproape până în vecinătatea Obcinei Stânișoarei.\n\nEste vorba despre un drum județean cu o lățime de 8 metri, care include ziduri de sprijin în lungime de peste 15 km, pe care se construiesc 61 de podețe și 11 poduri. Acest drum va lega Valea Moldovei de Valea Bistriței, traversând județele Suceava și Neamț.\n\n \n\n „Va deveni unul dintre cele mai frumoase trasee turistice din România, rivalizând cu Transfăgărășanul, și va contribui la dezvoltarea proiectului privind Ținutul Mănăstirilor din zona Sucevei și a Neamțului. La sfârșitul lunii mai ne vom deplasa din nou pe Munții Stânișoarei, unde constructorul ne-a promis că cea mai mare parte din drum va fi asfaltată.\n\nJudețul Suceava este un adevărat șantier de drumuri. Unele le modernizăm, cum se întâmplă în Bosanci, Ipotești, Udești, Liteni, Dolhasca, Moara, Stroiești, Dărmănești, Horodniceni, Rădășeni, Satu Mare, Grănicești, Brodina, Fântânele, Cornu Luncii. În alte situații au apărut gropi în asfalt, pe care le acoperim folosind un utilaj special numit fulljet cu care se asigură plombarea gropilor prin stropiri succesive de agregate de balastieră sortate și emulsie bituminoasă. S-au executat lucrări cu acest utilaj pe Valea Siretului, între Hănțești și Verești, precum și pe zona Baia – Bogata, după cum se poate vedea în fotografii. Lucrările de la Baia au fost finalizate astăzi. Vom continua în alte zone unde este necesar.\n\nAsigur populația județului Suceava că vom avea grijă să acoperim gropile, să plombăm și să reparăm drumurile afectate în această iarnă, pentru a asigura un trafic decent pe drumurile județene. Este adevărat că unele porțiuni care urmează să fie reparate devin subiect de campanie electorală, însă în fiecare primăvară CJ Suceava a reparat aceste drumuri și o va face și de această dată, activitatea noastră nefiind influențată de perioada electorală în care ne aflăm”, a declarat Gheorghe Flutur.",
        "label": "Bucovina"
    },
    {
        "title": "Melancolii de toamnă",
        "text": "Spre bucuria celor care iubesc anotimpul toamna, zilele în care natura ne răsfaţă cu culori şi arome specifice se prelungesc, iar poeţii romantici sau mai puţin romantici îşi prefiră nostalgiile în poeme.\n\nÎn mod firesc, toamna a fost subiectul predilect al întâlnirii membrilor cenaclului „Nectarie” din Vama, de la sfârşitul lunii octombrie. Bogatele „roade” specifice condeierilor s-au adunat în paginile ziarelor judeţene „Crai nou”, în care au semnat Luminiţa Ignea, Paraschiva Abutnăriţei, Jenica Romanică, în „Monitorul de Suceava”, sub semnăturile Luminiţei Reveica Ţaran, a subsemnatei şi a lui Vasile Aioanei. Acest aspect a fost remarcat, în deschiderea lucrărilor cenaclului, de preşedintele executiv, scriitorul Ioan Mugurel Sasu, care s-a referit şi la participarea unor membri ai cenaclului la festivalul „Nicolae Labiş” de la Suceava şi Mălini. În cadrul momentului de istorie, col. r. Ioan Abutnăriţei s-a referit la evenimentele care s-au derulat în luna octombrie 1918 în Bucovina, care au pregătit unirea acestei provincii cu Regatul României, un al doilea pas hotărâtor în realizarea Marii Uniri. S-au subliniat câteva date definitorii pentru istoria Bucovinei, 4 octombrie, când Parlamentul de la Viena (Imperiul Austriac aflându-se clar în disoluţie), propune formarea a şase state distincte, 14 octombrie, adunarea românilor în casa dr. Isidor Bodea, pentru a-şi exprima poziţia (când se relevă antiunionismul lui Aurel Onciul), chemarea lui Iancu Flondor, adevărat artizan al unirii, care a convocat adunarea populară a românilor, ce s-a transformat în Constituantă. Importantă a fost şi publicarea în „Glasul Bucovinei” Nr. 1, din 22 octombrie 1918, a programului unioniştilor, intitulat „Ce vrem?”. Cuvântul poeţilor a cântat pe clapele toamnei: „De toamnă” – subsemnata, „Toamna plecării” – Luminiţa Reveica Ţaran (un impresionant poem dedicat mamei, după plecarea căreia „a început viaţa să se măsoare în toamne”), „Rugina-şi pierde toamna” în care se regăsesc „Poeme cu şireturi desfăcute”, sub semnătura inconfundabilă a lui Valerian Bedrule (care mulţumeşte colegilor pentru participarea la lansarea recentului său volum de poezie „Aş vindeca lumina”, o manifestare de excepţie desfăşurată la Biblioteca Municipală din Câmpulung Moldovenesc). O toamnă „cu tălăngi şi hornuri fumegânde”, cu „palma frunzei rătăcită”, când „ne brumărim” ne-a propus Costel Simirea, alături de alte poeme, neapărat unul despre iubire, şi cu declaraţia că participarea sa de 7 ani la lucrările cenaclului l-a îmbogăţit sufleteşte şi consideră că suntem o „frumoasă familie”. O „Poveste de toamnă” ne-a recitat, cu sensibilitate, Monica Buhac, alături de o hamletiană întrebare „A fi sau a nu fi”. Gabriela Braha spune o altă „Poveste”, însoţită de un „Plâns de toamnă”, de o „Dimineaţă de octombrie” şi de o declaraţie de dragoste „Cu tine”(… aş fi putut fi veşnicia”). „Ne-au mai rămas plecările”, când „toamna curge-n puls răcoare” mărturiseşte poetul Traian Nistiriuc, în „Trăiri autumnale”, ca apoi să aflăm, din poemul „Din ce-i făcută poezia” că aceasta este „fantezia urcată spre inefabil”. Închinând un imn iubirii, care „poate totul”, poetul consideră că acest sentiment este capabil „să şteargă petele din soare”. Ovidiu Donisă se îndepărtează de lirismul generat de toamnă prin lectura poemului „Vânătoarea”, despre care mărturiseşte că este prima sa încercare poetică, inspirată de emoţia produsă de întâlnirea cu tulburătorul text „Mistreţul cu colţi de argint” de Ştefan Augustin Doinaş. Spirit mai pragmatic, prof. Radu Stancu ne vorbeşte despre modul în care influenţa germană a contribuit la dezvoltarea localităţii Negrileasa, despre petrecerile de altădată, când se vădea măiestria dansatorilor, ce respectau tradiţia jocului autentic. Apreciază în mod deosebit volumul de poezie „Aş vindeca lumina”, de Valerian Bedrule. După prezentarea unei neînţelegeri legată de locul unde este plasat bustul eroului Ion Grămadă, pe care se angajează să o rezolve personal, Dumitru Munteanu ne oferă informaţii foarte interesante din istoria monedei, bucuros că a achiziţionat două monede foarte vechi, una turcească şi una franceză. Puţini ştiam care este istora monedei româneşti, Dumitru Munteanu ne-a demonstrat şi prin această poveste că este un cercetător pasionat. Prozatorul şi psihologul Marian Călinescu continuă ideea că fiecare persoană este un veritabil matematician şi face o demonstraţie în acest sens. Considerând apoi că în societate sunt „îngeri captivi în trupuri neputincioase” – copii cu nevoi speciale, este de părere că „Dumnezeu ne vede şi ne iubeşte” dacă ne preocupă soarta acestora. O altă demonstraţie interesantă a psihologului s-a referit la relaţia motivant / demotivant, cu avertismentul final: „Atenţie la greşeli, acestea atrag alte greşeli!”. Mihaela Drelciuc a venit şi de această dată cu recomandarea unei cărţi interesante, „Raftul cu ultimele suflări”, autoare Aglaia Veteranyi, cu informaţii despre această autoare tradusă de Nora Iuga, cu fragmente de lectură ce dovedesc originalitatea şi valoarea scrierilor autoarei prezentate. Ne-am bucurat în final de aprecierile prof. Zina Cocoş, care ne consideră pe toţi „foarte talentaţi”; iar bagajul nostru de informaţii s-a îmbogăţit, ca de fiecare dată, cu precizările realizate de preşedintele executiv, scriitorul Ioan Mugurel Sasu.",
        "label": "Bucovina"
    },
    {
        "title": "Evanghelia zilei",
        "text": "Zis-a Domnul: Pentru ce Mă chemaţi: Doamne, Doamne, şi nu faceţi ce vă spun? Oricine vine la Mine şi aude cuvintele Mele şi le face, vă voi arăta cu cine se aseamănă: Asemenea este unui om care, zidindu-şi casă, a săpat, a adâncit şi i-a pus temelia pe piatră; şi, venind apele mari şi puhoiul izbind în casa aceea, n-a putut s-o clintească, fiindcă era bine clădită pe piatră. Iar cel ce aude, dar nu face, este asemenea omului care şi-a zidit casa pe pământ, fără temelie, şi, izbind în ea puhoiul de ape, îndată a căzut şi prăbuşirea acelei case a fost mare. Şi după ce a sfârşit toate aceste cuvinte ale Sale în auzul poporului, a intrat în Capernaum.",
        "label": "Bucovina"
    },
    {
        "title": "Bucovina pe podium, cu patru fotografii premiate",
        "text": "Salonul Național de Fotografie „Fotogeografica 2024”, un veritabil regal fotografic cuprins între frumusețile naturii și sensibilitatea umană, după cum susțin organizatorii săi, s-a deschis marți, 15 octombrie 2024, la Biblioteca Națională a României.\n\nÎn cadrul evenimentului au fost decernate premiile competiției, Bucovina regăsindu-se pe podium, cu patru fotografii premiate.\n\nPremiul II. Gabriel Motica. Poveste la un secol și un an (Maramureș)\n\nPremiul I. Andrei Baciu. Luminile din Fagaras (Vârful Moldoveanu văzut de pe Iezerul Caprei)\n\nPremianții FOTOGEOGRAFICA 2024, vor participa în cadrul proiectului România Student Tour – program naţional de redescoperire şi promovare a valorilor patrimoniului natural şi cultural al Romaniei, la realizarea celui de al 17-lea album din colecția Țările Țării, intitulat Ținutul Momârlanilor, ce se va desfășura în perioada 31 octombrie – 3 noiembrie 2024.\n\nSalonul este deschis pentru vizitare în perioada 15 octombrie – 14 noiembrie 2024 şi reuneşte o selecție dintr-un număr de peste 2000 de fotografii înscrise de cei 317 participanţi din toată ţara.\n\nFotogeografica este un brand consacrat al artei fotografice prin care se promovează valorile naturii, culturii şi tradiţiilor românești.\n\nProiectul este realizat de Casa de Cultură a Studenţilor Bucureşti, sub egida Ministerului Familiei, Tineretului şi Egalității de Șanse, cu suportul deosebit al Bibliotecii Naționale a României.\n\nParteneri onorifici: RePatriot, România Pitorească, Teatrul „I.L. Caragiale” din București, Zitec, Universitatea Politehnică București, Universitatea din Bucureşti-Facultatea de Geografie, Universitatea de Vest din Timișoara, Opera Națională din București, UNESCO ProNatura, Radio Bucureşti FM, Fun Courrier, România Sălbatică, Revista Fotografia, Fotoclub Orizont Sibiu, Asociația Spelogică Sfinx, Comentator.ro, Asociația pentru Conservarea Diversității Biologice, Life Wolf, Fotoclub Orizont, Centrul de Cercetare a Mediului și Efectuarea Studiilor de Impact, Fundația Culturală ”Niște Țărani”, Contrast, Asociația Artiștilor Fotografi Hunedoreni, Cercetașii României – Centrul Local Sf. Nicolae, Mangalia News.ro, LitoralPress.ro.\n\nExpoziția online FOTOGEOGRAFICA 2024, poate fi vizionată pe www.fotogeografica.ro.",
        "label": "Bucovina"
    },
    {
        "title": "Indiferența care ucide sau cum am ajuns imuni la suferința altora",
        "text": "Se pare că am devenit imuni la suferința altora, că nu ne mai pasă pur și simplu, că nu mai vedem și nu mai simțim.\n\nLa concluzia aceasta amară am ajuns după ce am urmărit cazuri precum cel al elevului de 18 ani care s-a stropit cu benzină și și-a dat foc în văzul lumii, ziua în amiaza mare, pe stradă, în apropierea unui liceu din Râmnicu Vâlcea.\n\nSe pare că nimeni nu l-a observat, deși sunt blocuri în jur și lumea trecea pe stradă, într-o zonă circulată. Surprinzător, nimeni nu a reacționat, cum nici părinții nu au observat că ceva se petrece cu copilul lor.\n\nȘi nu e singurul caz. La Craiova, în urmă cu câteva zile, doi puști de 15 ani, unul dintre ei fiul unui deputat AUR, au fost amenințați cu cuțitul, bătuți și tâlhăriți… într-un tramvai, adică într-un spațiu închis în care erau și alți oameni.\n\nȘi de această dată, NIMENI nu a intervenit, nu ar fi observat incidentul grav, iar vatmanul a declarat senin polițiștilor că nu a auzit nici un scandal în spate.\n\nLa Focșani, o tânără de 21 de ani, care a leșinat în plină stradă, a zăcut întinsă pe asfalt minute bune iar trecătorii au ocolit-o cu indiferență. În final o femeie a sunat la 112 și a cerut ajutor, dar târziu.\n\nLa Alba Iulia, un bărbat căzut în plină zi pe stradă, a fost lăsat să zacă pe carosabil, în timp ce mașinile îl ocoleau, fără însă ca șoferii să oprească și să îl ajute.\n\nAbia după minute bune, în care omul nu pare să își fi venit în fire, un șofer a oprit și, ajutat de alți oameni, a reușit să îl ridice pe cel căzut și să îl așeze în siguranță.\n\nSunt doar câteva exemple din ultima perioadă, incidente șocante, surprinse toate de camere de supraveghere și se poate observa clar indiferența sau lipsa de reacție a celor din jur.\n\nCa și cum totul ar fi fost normal, ca și cum nimic nu s-ar fi întâmplat acolo, așa au reacționat cei din jur!\n\nȘi atunci se pune întrebarea: am ajuns imuni la suferința altora, chiar am ajuns în acest stadiu de indiferență?\n\nPur și simplu nu ne mai pasă decât de noi și eventual de cei apropiați, sau poate nici atât?! Suntem în halul ăsta de înstrăinați unii de alții? Nu mai avem reacție la suferința celor din jur, nu mai empatizăm, ce se întâmplă?\n\nNu știu exact, nu sunt nici psiholog și nici psihiatru, dar nu pot să nu îmi pun niște întrebări și să nu concluzionez că indiferența aceasta a noastră, lipsa de reacție pot ucide, pot avea consecințe grave și pot fi extrem de traumatizante pentru o persoană care are urgent nevoie de ajutor și nu îl primește!\n\nPoate avem nevoie de vreo resetare, sau de altceva, să ne venim în fire, să revenim la ceea ce se presupune că am fi: oameni, și atunci ar putea fi prevenite drame și tragedii! Poate….",
        "label": "Bucovina"
    },
    {
        "title": "Accidentul cu încarcerați, din intersecția Nordic, surprins de camerele de supraveghere VIDEO",
        "text": "Accidentul cu încarcerați, de joi noapte, din zona Nordic, a fost surprins de camerele de supraveghere.\n\nImpactul inițial a fost violent, după care una din mașini ricoșează în alt vehicul.\n\nAu intervenit pompierii ai Detașamentului Suceava cu o autospecială pentru descarcerare și o ambulanță SMURD B2, cu sprijinul la trei echipaje SAJ.\n\nEste vorba despre un accident rutier între trei autoturisme, din care au rezultat patru victime, două dintre aceste rămânând încarcerate.\n\nVictimele rămase blocate în autoturisme au fost extrase de cadrele ISU și predate echipajelor medicale și paramedicale.\n\nCele patru persoane rănite, toate conștiente și cooperante, au fost transportate la spital pentru investigații suplimentare și tratament de specialitate.\n\nÎn eveniment a fost implicată și o a cincea persoană, care nu a necesitat îngrijiri medicale.\n\nConform IPJ Suceava, de vină pentru producerea accidentului a fost o șoferiță de 21 de ani, din Moara.\n\nTânăra, în timp ce se deplasa cu autoturismul marca FIAT Punto pe str. Bd. George Enescu, pe banda a doua de rulare, având direcția de deplasare dinspre str. Mărăşti spre str. Calea Obcinilor din mun. Suceava.\n\nAjunsă la intersecţia cu str. Universităţii, aceasta nu s-a asigurat corespunzător la efectuarea virajului la stânga, intrând în coliziune frontală cu autoturismului marca Dacia Spring, condus de un bărbat din Gura Humorului, jud. Suceava.\n\nCa urmare a impactului dintre cele două vehicule, autoturismul marca Dacia Spring, a fost proiectat în autoturismul marca Toyota Auris condus de către o suceveancă care se deplasa pe str. Universităţii către str. Bd. George Enescu.\n\nS-a procedat la testarea conducătorilor auto, cu aparatul etilometru rezultatele fiind negative in toate cazurile, ulterior fiindu-le prelevate mostre biologice de sânge în vederea stabilirii cu exactitate a alcoolemiei.\n\nÎn cauză polițiștii au întocmit dosar de cercetare penală sub aspectul savârşirii infracţiunii de „vătămare corporală din culpă”.",
        "label": "Bucovina"
    },
    {
        "title": "Numărul de cazuri de consum fraudulos de energie electrică a crescut cu 31% faţă de anul trecut, cu un prejudiciu de 7 milioane de lei",
        "text": "Departamentul de Inspecţie Energetică, structură specializată din cadrul Delgaz Grid, a identificat în primele 9 luni din 2024 un număr de 1.024 de cazuri de consum fraudulos, din care 436 în sistemul de distribuţie gaze naturale, iar 588 în cel de energie electrică.\n\nÎn timp ce numărul de cazuri de fraude pe segmentul de gaze naturale a înregistrat o scădere cu 36%, pe segmentul de electricitate au crescut cu 31%.\n\nÎn perioada analizată, volumul de energie sustras în cele 1.024 de cazuri se ridică la circa 15,3 milioane de kWh, cu o valoare de circa 6,9 milioane de lei.\n\nSpre comparaţie, această cantitate este echivalentă cu consumul anual de energie electrică al consumatorilor casnici dintr-o localitate de mărimea municipiului Paşcani sau al celor de gaze naturale dintr-o localitate de dimensiunea oraşului Azuga.\n\nConsumul fraudulos reprezintă furt şi se pedepseşte conform prevederilor Codului penal. Pentru identificarea persoanelor vinovate şi recuperarea prejudiciului au fost întocmite şi transmise plângeri penale către instituţiile abilitate.\n\nInstalaţiile clandestine utilizate, intervenţiile neautorizate asupra branşamentelor şi contoarelor de gaze naturale/electricitate pot duce la incidente cu urmări dintre cele mai grave, ignorate în primul rând de cei care consideră că în acest mod pot beneficia de energie gratuită.\n\nOrice astfel de instalaţie improvizată constituie o sursă de incendiu, electrocutare, explozie, intoxicaţie etc. Pentru un câştig nesemnificativ în raport cu consecinţele posibile, oamenii îşi riscă bunurile, locuinţa, afacerea, sănătatea sau chiar viaţa. Pot avea de suferit atât cei care „se bucură” de consumul fraudulos prin facturi mai mici, dar şi persoanele, locuinţele, agenţii economici din vecinătate şi nu în ultimul rând, mediul.\n\nPerformanţele reţelelor de distribuţie sunt afectate de improvizaţiile şi instalaţiile clandestine, de cantitatea de energie necontorizată. La fel şi protecţiile şi automatizările ce sunt proiectate şi reglate ţinând cont de un consum cunoscut, declarat. În cazul fraudelor, consumul nu este cunoscut şi atunci nici reţelele nu funcţionează la parametri normali, având de suferit şi consumatorii oneşti ce îşi plătesc cu regularitate facturile.\n\nConsumul fraudulos înseamnă şi pierderi financiare pentru compania noastră, dar şi creşterea unor cheltuieli pentru consumatori. Intervenţiile ilegale afectează consumatorii oneşti prin întreruperi ale serviciului de distribuţie şi/sau parametri neconformi ai energiei şi gazelor naturale furnizate.\n\n„Compania noastră nu tolerează aceste acţiuni ilegale. De aceea, acţiunile de identificare şi limitare a consumului fraudulos derulate de specialiştii Delgaz Grid au caracter permanent” arată compania.\n\n„De aceea, apelăm la spiritul civic al cetăţenilor, dar şi la reflexul natural de a se proteja de riscuri şi le solicităm să ne transmită situaţiile de potenţial consum fraudulos de care iau cunoştinţă la adresa de e-mail [email protected], la numărul de telefon 0371 700 157 apelabil gratuit (prin înregistrarea unui mesaj vocal) sau la cea mai apropiată secţie de poliţie.\n\nMulţumim persoanelor care aleg să ne sesizeze şi îi asigurăm că verificăm toate situaţiile semnalate, cu păstrarea confidenţialităţii identităţii celor ce ne transmit informaţii.\n\nDe asemenea, pentru siguranţa clienţilor, recomandăm următoarele măsuri de prevenţie:\n\n> NU lăsaţi persoane neautorizate să intervină la contoarele de energie sau gaze naturale;\n\n> NU acceptaţi soluţii de interceptare a conductelor de gaze naturale sau cablurilor de energie venite din partea unor persoane care vă oferă posibilitatea unor consumuri contorizate mai mici;\n\n> NU acceptaţi folosirea unor materiale care nu sunt dedicate instalaţiilor de energie electrică sau gaze naturale (ex. izolaţie cabluri cu bandă scotch, coliere de sârmă la instalaţia de gaz etc.).” (Comunicat de presă)",
        "label": "Bucovina"
    },
    {
        "title": "Evanghelia zilei",
        "text": "Zis-a Domnul către iudeii care veniseră la Dânsul: Vai vouă, bogaţilor, că vă luaţi pe pământ mângâierea voastră! Vai vouă, celor ce sunteţi sătui acum, că veţi flămânzi! Vai vouă, celor ce astăzi râdeţi, Că veţi plânge şi vă veţi tângui! Vai vouă, când toţi oamenii vă vor vorbi de bine! Căci tot aşa făceau prorocilor mincinoşi părinţii lor. Iar vouă, celor ce ascultaţi, vă spun: Iubiţi pe vrăjmaşii voştri, faceţi bine celor ce vă urăsc pe voi; bi-necuvântaţi pe cei ce vă blestemă, rugaţi-vă pentru cei ce vă fac ne-cazuri. Celui ce te lo-veşte peste obraz, în-toarce-i şi pe celălalt; pe cel ce-ţi ia haina, nu-l împiedica să-ţi ia şi cămaşa; oricui îţi cere, dă-i; şi de la cel care ia lucrurile tale, nu cere înapoi.",
        "label": "Bucovina"
    },
    {
        "title": "Energie şi apă la Milişăuţi",
        "text": "„Avansează lucrările la reţeaua electrică de medie tensiune ce va alimenta staţia de pompare, staţia de epurare şi centrul de colectare cu aport voluntar (CAV), al localităţii. În curând vom da drumul la energia electrică şi pune în funcţiune punctul de transformare” a informat primarul oraşului Milişăuţi, Vasile Cărare.\n\n„Înaintăm şi cu instalaţiile sistemului de alimentare cu apă. Se montează căminele de vane, staţia de pompare (care lucrează deja), pompând apa pentru testarea conductelor şi instalaţiilor” a informat edilul-şef al oraşului Milişăuţi. (D.L.)",
        "label": "Bucovina"
    },
    {
        "title": "Fericita spovedanie",
        "text": "Crainou.ro nu este responsabil juridic pentru continutul textelor postate cu titlul de comentariu. Responsabilitatea pentru continutul comentariilor revine, in exclusivitate, autorilor. Comentariile nesemnate (sau neinsotite de o adresa de e-mail valida!), comentariile injurioase, calomnioase, ilegale (antisemite, xenofobe, rasiste etc.) sau fara legatura cu subiectul nu vor fi publicate!",
        "label": "Bucovina"
    },
    {
        "title": "Alte 285 de cazuri noi de COVID, în județul Suceava. Mulțumim diaspora, val după val vă luați țara înapoi și o îmbolnăviți!",
        "text": "Alte 285 de cazuri noi de COVID, în județul Suceava, în ultimele 24 de ore. Mulțumim diaspora, val după val vă luați țara înapoi și o îmbolnăviți!\n\nDupă ce au venit cu miile și nu au avut chef să stea în carantină, diasporenii ne-au adus încă un val de COVID, Suceava fiind în fruntea clasamentului național în ceea ce privește infectările cu noul coronavirus.\n\nAu venit să își petreacă în libertate sărbătorile, nu au avut chef de carantină și au fentat sistemul cum au putut, împrăștiind virusul prin mall-urile prin care s-au plimbat, pe la casele rudelor, pe la birt, și pe unde au putut. Acum bravii diasporeni, după încă un val de COVID adus în țară, se pregătesc să plece, în statele în care lucrează și unde sunt obligați să respecte legea, nu să își bată joc de ea – așa cum fac în România.\n\nValorile care urlau în vamă că au drepturi și că România este și țara lor, nu au avut obligații când au ajuns în țară – și nu au avut chef de stat în carantină, dovadă fiind creșterea îngrijorătoare a incidenței COVID în județ.\n\nJudecând după comentariile de pe rețelele de socializare, mulți dintre acești diasporeni, veniți cu fumuri și impresii La România, cred că acest COVID nu e decât o banală răceală și că presa manipulează și transmite minciuni. Oameni care muncesc pe brânci sau în condiții umilitoare pentru fiecare euro și stau tot anul cu capul plecat pentru ca de trei ori pe an, de sărbători și în concendiu, să vină și să facă fițe La România , să nu respecte legi și eventual să ia polițiști la bătaie pentru că au primit amenzi!\n\nÎși bat joc, val după val de sănătatea și siguranța noastră, plini de fumuri și au impresia că pot cumpăra orice cu banii aduși din Occident și că din banii lor trăiește România și din banii lor sunt plătiți angajați ai statului. Și toate astea din simplul motiv pentru că s-au născut în România, se cheamă că ne sunt conaționali, că trebuie să le suportăm derapajele, deși nu plătesc taxe și impozite către statul român, deși sunt rupți de realitatea românească! Dar au drept de vot și nu i-a oprit nimeni până acum la granițe, nici un Guvern, cu prețul a mii de vieți omenești, cu prețul unor costuri uriașe din partea statului Român, cu prețul spitalelor pline și cu prețul sănătății medicilor și asistenților – care nu sunt decât criminali pentru conspiraționiști ce își dau cu părerea!\n\nAceeași disporeni care scuipă personalul DSP atunci când sunt verificați pe aeroport și li se spune că trebuie să stea în carantină!!! Valori inestimabile care cred că dacă aduc rudelor și familiei niște bănuți ei țin în spate economia națională!\n\nDa, sunt valori adevărate în diaspora, sunt oameni care ne merită respectul și cu care ne putem mândri, dar ei sunt foarte puțini! În rest…hoarde de needucați care ne scuipă în cap, la unison, prin atitudine, limbaj și prin sfidarea legilor țării!!!\n\nRata de infectare în județul Suceava a crescut, miercuri, la 0,59 cazuri de Covid-19 la mia de locuitori. Mulțumim încă o dată diaspora!!!\n\nÎn ultimele 24 de ore, la nivel național au fost înregistrate 4.893 de cazuri noi de persoane infectate cu SARS – CoV – 2 (COVID – 19), cu 993 mai multe decât în ziua anterioară.\n\nÎn județul Suceava sunt, miercuri, peste o mie de cazuri active de Covid-19, dar în spitalele din județ sunt internați 105 de pacienți Covid.",
        "label": "Bucovina"
    },
    {
        "title": "Carnagiu, la Grănicești, accident rutier cu victime multiple și morți VEZI IMAGINI",
        "text": "Carnagiu, la Grănicești, accident rutier cu victime multiple și morți. Accidentul s-a petrecut sâmbătă, în jurul orei 16.15, pe DN 2 și a fost implicată și o mașină de școală auto ai cătrei ocupanți au murit.\n\nEste vorba despre un impact frontal între 2 autoturisme. Victime decedate sunt patru adulți și un copil.\n\nDin primele informații, în cele două mașini se aflau șapte ocupanți, dintre care patru persoane au rămas încarcerate.\n\nAvând în vedere numărul persoanelor implicate, a fost activat Planul Roșu de Intervenție la nivelul ISU Suceava.\n\nLa locul intervenției au intervenit 2 echipaje de dscarcerare, 2 ambulanțe SMURD și 4 ambulanțe SAJ.\n\nCele 4 persoane au fost descarcerate. Din nefericire, 3 dintre ele au fost declarate decedate la scurt timp, iar pentru a patra s-a aplicat manevre de resuscitare minute în șir.\n\nUPDATE: Ulterior, după reverificarea zonei, sub cupola unui autoturism răsturnat în șanț, a fost identificată a cincea victimă.\n\nEste vorba despre un copil de aproximativ 4 ani, care avea leziuni incompatibile cu viața.\n\nÎn total, în urma teribilului accident sunt înregistrate cinci decese.\n\nÎn accident au mai fost răniți copii care au primit îngrijiri medicale la fața locului și ulterior au fost transportați la spital.\n\nIPJ Suceava a stabilit că unul dintre autoturisme (Dacia Sandero) era destinat efectuării cursurilor de șoferi, la momentul impactului fiind condus de către un tânăr de 18 ani din comuna Calafindești.\n\nÎn dreapta sa se afla instructorul auto, un bărbat de 76 ani din municipiul Siret, iar pe bancheta din spate se afla un alt tânăr de 18 ani. Toți cei trei au decedat.\n\nCealaltă mașină era condusă de către un bărbat de 28 de ani, iar în autoturismul acestuia se aflau 3 minori, respectiv doi băieți de 3 și 4 ani și o fata de 8 ani.\n\nBăiatul de 4 ani și fetița de 8 ani prezintă mai multe leziuni, iar șoferul de 28 ani și băiatul de 3 ani au decedat.\n\nLa fața locului a fost deplasata echipa operativă complexă coordonata de către Serviciul Rutier, inclusiv cu deplasarea laboratorului criminalistic.\n\nS-a întocmit dosar penal sub aspectul săvârșirii infracțiunilor de ucidere din culpă și vătămare corporală din culpă, urmând a se stabili cu exactitate toate circumstanțele producerii evenimentului rutier.",
        "label": "Bucovina"
    },
    {
        "title": "Medicul Ludovic Abiței s-a stins din viață la 72 de ani",
        "text": "Medicul Ludovic Abiței s-a stins din viață la 72 de ani, după o luptă de câțiva ani cu o boală cruntă.\n\nLudovic Abiței a fost director al DSP Suceava, șef al Inspecției Sanitare din cadrul acestei instituții dar și deputat în Parlamentul României – ales pe listele PRM.\n\nUn profesionist în adevăratul sens al cuvântului, respectat de colaboratori, dar și un om plin de umor și spiritual, medicul Abiței a fost și este un exemplu pentru colegii săi mai tineri din DSP.\n\n„Cu respect și prețuire colectivul DSP Suceava își ia rămas bun de la distinsul nostru coleg, doctor LUDOVIC ABIȚEI, fost director executiv.\n\nSuntem recunoscători pentru anii de muncă desfășurați în cadrul DSP Suceava alături de noi, în care a contribuit la dezvoltarea acestei instituții.\n\nCorpul neinsufletit va fi depus la Capela Catolica de la Cimitirul Pacea.",
        "label": "Bucovina"
    },
    {
        "title": "Gheorghe Flutur, politicianul îmbrăcat în costum popular croit de sora sa și care își articulează adversarii politici cu strigături VIDEO",
        "text": "Gheorghe Flutur a lăsat duminică deoparte costumul de politician și a îmbrăcat din nou straie populare, pentru a se prinde în horă la Jocul pe Toloacă de la Pârteștii de Sus – unde și-a adus aminte de tinerețe.\n\nȘi nu vorbim despre orice straie populare, ci de unele speciale, croite chiar de sora lui, la Botoșana – așa cum ne-a mărturisit cu mândrie. Un costum care i se potrivește, la fel cum i se potrivesc evenimentele precum cel de la Pârtești – cu agitație, cu spectacol, cu multă lume, de toate felurile, și în care să se poată manifesta.\n\nA dansat și a cântat împreună cu sutele de oameni veniți să se prindă în hore și, printre altele, și-a articulat prin strigături pe unul din adversarii politici – pe deputatul Gheorghe Șoldan de la PSD.\n\nUnii au criticat acest gest, spunând că nu avea ce căuta politicul în cadrul unei manifestări artistice, câmpenești.\n\nGheorghe Flutur a explicat însă faptul că așa se obișnuia pe vremuri, la hore, ca prin strigături flăcăii să își spună unii altora lucruri mai puțin plăcute, să se înțepe și să critice, într-o notă de umor (vezi video).\n\nAșa a procedat și el, dorind să răspundă unor atacuri politice și cred că e o metodă inedită de atac politic – nu cred că a mai fost folosită până acum (și nici nu văd să facă așa ceva vreun Ciolacu, Orban – cu tot cu chitara lui, Iohannis, Rareș Bogdan, Ciucă sau alții).\n\nNu se poate spune că Gheorghe Flutur nu ar avea umor (iar faptul că o persoană are umor este de apreciat). Omul nu a mai trimis comunicate de presă (sterile de altfel și greu de urmărit de cititori) prin care să își atace rivalul ci…i-a compus niște strigături, pe care le-a rostit cu mare satisfacție, din toată inima, printre sute de oameni – care au dansat și au fluierat pe ele.\n\nMesajul a ajuns unde a trebuit și a fost înțeles clar și de electoratul care a vrut să înțeleagă!\n\n“De-o bucat’ de vreme-n coace, este unul nu-mi dă pace.\n\nAzi mă mușcă pe la spate, dar are dinții de lapte.\n\nCel ce sâmbetele-mi poartă, i se spune mână moartă.\n\nCă duminică la jioc, joacă jocuri de noroc,\n\nMai grăiesc gurile rele, că joacă la păcănele\n\nDacă tot ai să mă împungi, cu mine bine n’ ajungi.\n\nDacă începi cu mine jiocul, vezi că ți-ai mâncat norocul”, este strigătura compusă de Gheorghe Flutur pentru criticii lui.\n\nEa nu a fost apreciată însă de deputatul PSD de Suceava, Gheorghe Șoldan, care a replicat că nu e vreme de strigături, ci trebuie reparate drumurile din județ (adevărat, și drumurile trebuie reparate, nu spunem că nu are și domnul Șoldan dreptate).\n\nAcum nu îmi dau seama dacă strigătura asta trebuie să fie așa motiv de discordie prin politica suceveană și chiar un subiect de debate prin presă sau pe rețelele de socializare! Adică, omul a avut ceva de spus și a spus-o cu umor, într-un anume fel și într-un anumit context!\n\nDesigur, curg comentariile pe rețelele de socializare după Jocul pe Toloacă, unii criticând inclusiv faptul că se fac astfel de evenimente (pentru că s-ar cheltui bani inutil) și că primul om din județ își permite să cânte, să danseze în hore și să compună strigături la adresa adversarilor politici (ca și cum nu ar putea avea un asemenea hobby!).\n\nNu o să comentez prea mult criticile, doar spun că prin astfel de manifestări chiar este promovată imaginea Bucovinei și sunt aduși turiști în județ iar Jocul pe Toloacă a fost un eveniment reușit! Cât privește PSD-ul, am văzut cu toții clar ce a pus la CJ în locului lui Gheorghe Flutur timp de un mandat și nu mai comentăm – că ar fi inutil și de prost gust!\n\nÎn al doilea rând, celor care și-ar dori un președinte de CJ total serios, un politician steril în exprimare, cu fițe, mereu la costum și care să fugă de oameni… să se uite mai atent la… Klaus Iohannis!\n\nCe vreau să spun este că orice i se poate reproșa lui Gheorghe Flutur dar nu faptul că nu ar promova Bucovina (așa cum poate el, cum știe el!) sau că nu ar fi printre oamenii pe care îi reprezintă prin funcția pe care o are – ceea ce este absolut normal pentru un ales local!\n\nÎn rest, cârcotașilor îndârjiți și puși pe scuipat în public (pe care îi anunț că nu sunt vreun fan Gheorghe Flutur) le spun că, atunci când criticați, să o faceți mai cu măsură, fără să încercați să desființați! Una e să critici și alta e să desființezi!\n\nPentru că un politician, la fel ca fiecare dintre noi, trebuie văzut în ansamblul său, și cu părțile rele dar și cu cu cele bune, și cu eșecuri dar și cu realizări, cu ce declară dar și cu ce face!",
        "label": "Bucovina"
    },
    {
        "title": "”Argumentele tăcute” ale Învierii lui Hristos – Pastorala ÎPS Părinte Calinic la Praznicul Învierii Domnului – 2024",
        "text": "Har, pace și ajutor de la preamilostivul Dumnezeu, iar de la noi arhierească binecuvântare!\n\nÎnvierea lui Hristos este punctul culminant al lucrării Sale mântuitoare și dovada supremă a dumnezeirii Lui, mărturisită de sutaș: „Cu adevărat Fiul lui Dumnezeu era Acesta” (Matei 27, 54).\n\nÎnsă, pe lângă mărturiile celor care L-au văzut înviat – despre care v-am vorbit în cuvântul pastoral de anul trecut –, există și alte mărturii: Sfântul Mormânt de la Ierusalim și Sfânta Lumină, Giulgiul de la Torino, Ștergarul de la Oviedo și Mandylionul din Edessa, asociat de unii cercetători cu Mahrama Veronicăi, pe care le-am numit „argumente tăcute”, pornind de la cuvintele Mântuitorului adresate fariseilor cârtitori: „Dacă aceștia [ucenicii – n.n.] vor tăcea, pietrele vor striga” (Luca 19, 40).\n\nReferitor la mormântul de la Ierusalim, primul martor tăcut, Sf. Evangheliști Matei (27, 58-60), Marcu (15, 43-46), Luca (23, 50-54) și Ioan (19, 38-41) prezintă unanim momentul înmormântării Domnului de către Iosif, un om bogat din Arimateea, membru al Sinedriului iudaic. Acesta, „bărbat bun și drept” și ucenic într-ascuns al lui Iisus, nu fusese de acord cu condamnarea Lui la moarte de către ceilalți sinedriști și, cumpărând cele necesare înmormântării, s-a dus la Pilat și l-a rugat să îi dea trupul Celui răstignit. Și, coborându-L de pe Cruce, L-a înfășurat în giulgiu curat, ungându-L cu miresme, ca la o sută de litre de amestec de smirnă și aloe, aduse de Nicodim, fariseu și, posibil, membru al Sinedriului, cel care venise la Iisus mai înainte, noaptea. Apoi L-a pus într-un mormânt nou al său, pe care îl săpase în stâncă, într-o grădină, nu departe de locul în care a fost răstignit, în care nimeni niciodată nu mai fusese pus; și, prăvălind o piatră mare la ușa mormântului, s-a dus.\n\nMironosițele care veniseră cu Iisus din Galileea au văzut mormântul și cum a fost pus trupul Lui (Luca 23, 55); Sf. Evanghelist Marcu reține numele a două dintre ele: Maria Magdalena și Maria, mama lui Iosi, văr mai îndepărtat al Mântuitorului (Marcu 15, 47).\n\n Așadar Iosif L-a pus într-un mormânt nou al său, pe care îl săpase în stâncă, în care nimeni niciodată nu mai fusese pus, nicidecum într-o grotă funerară, cum insinuează documentarul The Lost Tomb of Jesus/ Mormântul pierdut al lui Iisus, lansat în 2007, în regia și producția lui Simcha Jacobovici și James Cameron.\n\nAcest documentar atribuie Cripta Talpiot, descoperită în 1980, dar care a fost adusă în atenția comunității științifice prin anii 1994-1996, familiei după trup a lui Iisus, în care au fost înmormântate, într-o perioadă de 200 ani, trei sau patru generații, după numărul celor zece urne-osuarii găsite. Doar două dintre ele au fost supuse unor analize parțiale de către geneticianul Matheson Carney, iar rezultatele s-au dovedit neconcludente. Analizele au fost reluate în 2015 de Simcha Jacobovici și Aryeh Shimron, însă cercetarea lor nu a trecut testul rigorii științifice.\n\nÎn 2016, în timpul lucrărilor de restaurare a Capelei Sfântului Mormânt, prin îndepărtarea plăcii de marmură cu care a fost cămășuit mormântul în 1555, cercetătorii au aflat sub ea pietre mai mici și o altă lespede de marmură, ruptă, cu o cruce sculptată pe ea, așezată, conform analizelor, pe la jumătatea secolului al IV-lea, chiar deasupra pietrei originale. De prisos ar fi să menționăm că, în timpul descoperirii lespezii pe care a fost așezat trupul Mântuitorului, aparatele de verificare a rezonanței electromagnetice au încetat să funcționeze pentru o vreme.\n\n Giulgiul de la Torino este o altă mărturie, un document care arată că, în vederea înmormântării, Iisus a fost înfășurat în giulgiu și nu a fost pus, după cum afirmă gnosticii, în sicriu. Pânza de in de proveniență siro-palestiniană, cu o țesătură deosebită, în spic, întâlnită doar până în secolul I d.Hr., lungă de 4,36 metri și lată de 1,10 metri, poartă amprenta față-verso a unui trup adult.\n\nGiulgiul de la Torino este o piesă de o importanță covârșitoare, fiind cea mai studiată relicvă din lume. Vechimea lui este certificată de analizele de laborator, atât din 1978 și 1988, cât și ulterioare, în urma cărora au fost identificate diferite tipuri de polen – ce provine de la plante care cresc numai în anumite regiuni din Palestina ori din zona Edessei (Șanliurfa din Turcia), Constantinopolului, sudului Franței ori nordului Italiei (ceea ce corespunde traseului istoric al Giulgiului) –, pete și urme de sânge, arsuri, peticeli, cârpeli, mucegaiuri etc. De pe Giulgiu au fost absorbite și diverse microorganisme, praf de calcar din zona Ierusalimului, sare natron, granule de aloe și smirnă, folosite de evrei la înmormântări.\n\n Imaginea imprimată pe Giulgiu este tridimensională și în deplină coerență cu descrierea făcută în Sfintele Evanghelii despre moartea violentă la care a fost supus Hristos – loviturile de bici, cununa de spini în formă de cască, urma brațului transversal al crucii dus în spate, urmele piroanelor bătute în încheieturile mâinilor și în picioare, străpungerea cu sulița –, moarte care a fost urmată, negreșit, de Învierea Sa.\n\nInteresant este faptul că analizele științifice nu au găsit nicio urmă a descompunerii trupului Mântuitorului Iisus Hristos pe când era învelit în Giulgiu, aceasta demonstrând, pe de o parte, că trupul Său era incoruptibil, fiind nu doar om, ci și Dumnezeu, iar pe de altă parte, confirmând adevărul că trupul Lui a fost separat de pânză după un timp relativ scurt, sâmbătă spre duminică, în chip minunat.\n\n Părăsirea Giulgiului de către Hristos cel înviat este asemănată, la fel ca Întruparea Domnului la Buna Vestire, trecerii unei lumini printr-o pânză sau printr-o fereastră, deoarece trupul Său, prin Înviere, a devenit imaterial, transfigurat. A nu se crede că, arătându-Se apostolilor, la care a intrat după Înviere prin ușile încuiate, nu avea trupul real cu care a suferit moartea. Prin putere dumnezeiască, El poate trece prin orice obstacol cu trupul spiritualizat.\n\nAfirmația că trupul Său ar fi fost sustras printr-un mijloc omenesc nu este întemeiată, deoarece petele de sânge de pe Giulgiu, analizate de specialiști, au fost găsite intacte, nicidecum dispersate. Or, dacă Giulgiul ar fi fost dezvelit de pe trup de o persoană din exterior, marginile petelor de sânge ar fi fost deformate, în ciuda tuturor precauțiilor. Cum acest lucru nu s-a întâmplat, rezultă că Iisus a părăsit pânza în care a fost înfășurat printr-o minune.\n\n Mai mult, s-a constatat că imaginea de pe Giulgiu a fost provocată de o lumină de foarte mare intensitate – energia necreată a Duhului lui Iisus. O căldură de proporții neobișnuite în cazul unei persoane lipsite de viață și natura imaginii ridică problema unui eveniment extraordinar, care nu poate fi explicat prin mijloace naturale. Fotografiindu-l în 1898, Secondo Pia a constatat că pânza a acționat ea însăși ca un negativ, restituind pe placa fotografică un portret pozitiv în mărime naturală – o imagine cunoscută în toată lumea.\n\n Însă, dincolo de această strânsă corelație dintre Giulgiu și datele prezentate de Sfintele Evanghelii și confirmate de studiile și cercetările istorice, formarea imaginii pe Giulgiu rămâne o taină a lui Dumnezeu.\n\nÎn ceea ce privește Mandylionul (Imaginea nefăcută de mână) din Edessa, acel acoperământ pus pe fața lui Iisus după coborârea de pe Cruce până la mormânt, asociat de unii cercetători cu Mahrama Veronicăi păstrată la Genova, iar de alții cu Giulgiul de la Torino și Ștergarul din Oviedo, trebuie remarcat faptul că respectivul chip imprimat pe el are aceleași dimensiuni și trăsături ca cel de pe Giulgiul de la Torino, doar că Iisus are gura și ochii întredeschiși, ca și cum ar fi o fotografie realizată în două momente diferite.\n\n Un alt argument care ne încredințează de adevărul Învierii lui Hristos este Sfânta Lumină de la Ierusalim, care din 2008 este adusă și la noi în țară.\n\nÎncă din primele secole creștine, la Ierusalim, în cadrul cultului divin, mai ales la slujbele de seară, s-a dezvoltat ritualul aducerii Luminii din interiorul Sfântului Mormânt al Domnului, de la candela care veghea permanent deasupra locului de unde Hristos a înviat. Cu ea se aprindeau apoi toate candelele și lumânările din biserică, în vederea săvârșirii Sfintei Liturghii, ce reiterează întreaga operă de mântuire a lumii din întunericul păcatului prin moartea și Învierea Domnului Iisus Hristos.\n\n Pelerina Egeria, care a ajuns la Ierusalim în secolul al IV-lea, a lăsat următoarea însemnare în Jurnalul de călătorie care a fost tradus și în limba română: „La ceasul al zecelea, pe care ei îl numesc licinicon, poporul se adună în [Biserica] Învierii. Toate candelele și lumânările sunt aprinse și fac o lumină grozavă.\n\nÎnsă lumina nu este adusă din afară, ci din peștera [Sfântului Mormânt], dincolo de despărțitură, unde o candelă arde mereu, ziua și noaptea”.\n\n Mențiuni despre coborârea Sfintei Lumini la Sfântul Mormânt nu prea găsim până spre sfârșitul primului mileniu; prima referire lipsită de ambiguități ce implică apariția miraculoasă a Luminii la Sfântul Mormânt este un itinerar scris de călugărul occidental Bernard, care susține că a fost martorul acestui fenomen în anul 870.\n\nÎncepând cu secolul al XII-lea sunt consemnate mai multe mărturii și descrieri ale fenomenului aprinderii minunate a Luminii la Mormântul Domnului în surse creștine, bizantine, armene și occidentale, dar și islamice; există și voci care contestă această minune.\n\n Legat de Sfânta Lumină, vrednicul de pomenire Diodor (1923-2000), Patriarhul Ortodox al Ierusalimului, cu câțiva ani înainte de strămutarea sa la cele veșnice a lăsat o mărturisire despre momentul venirii Sfintei Lumini, concluzionând: „Pentru mine nu se pune întrebarea dacă eu cred în minune sau nu, știu că este adevărată!”.\n\nDincolo de polemicile ce însoțesc acest eveniment, Lumina Învierii este o energie necreată, care a strălucit la mormântul Domnului și care Îl aureola pe Hristos cel înviat.\n\n Din acest motiv, Lumina nu apare fără Hristos. Această Lumină a fost văzută de femeile purtătoare de mir și a fost arătată apostolilor după Înviere, lui Toma în mod special, așa cum ne încredințează Sfintele Evanghelii.\n\n Lumina Învierii Sale a fost transmisă strămoșilor prin pogorârea lui Hristos cu sufletul la iad (1 Petru 3, 19) și tot această Lumină a cuprins ochii celor care priveau Înălțarea la Cer a Mântuitorului (Faptele Sfinților Apostoli 1, 9-10).\n\nFaptul că cei care L-au văzut după Învierea Sa nu L-au recunoscut – cum este cazul Mariei Magdalena sau al celor doi ucenici: Luca și Cleopa, care mergeau spre Emaus – decât atunci când a vrut El să Se lase cunoscut ne încredințează de adevărul că această Lumină a adus o transfigurare a chipului Său.\n\n Faptele Sfinților Apostoli menționează că la Cincizecime Sfântul Duh S-a coborât peste Sfinții Apostoli în chipul limbilor ca de foc, nu doar pentru a împlini făgăduința Fiului de a trimite un alt Mângâietor după plecarea Sa la Tatăl, ci și pentru a-i încredința de puterea „Luminii Învierii”. Știut este faptul că Sf. Apostol Pavel, în preajma porților Damascului, a fost învăluit de o lumină ca de fulger din cer (Faptele Sfinților Apostoli 9, 3; 22, 6; 26, 13).\n\nIată de ce simbolul Luminii a pătruns atât de adânc în cultul creștin, iar invitația Bisericii adresată lumii de a-L primi pe Hristos cel răstignit și înviat este invitația de a primi și a rămâne în Lumina slavei Sale: „Veniți de luați lumină!” se proclamă în noaptea de Paște.\n\n Lumina slavei, legată de adeverirea Învierii lui Hristos, reprezintă sensul istoriei și ținta vieții noastre. Din mormânt a izvorât Lumina – Hristos, Lumina lumii, Care „luminează pe tot omul ce vine în lume” (Ioan 1, 9). Sau, cum se spune la Liturghia Darurilor înainte-sfințite: „Lumina lui Hristos luminează tuturor”.\n\nCredința, după cum o definește Sf. Apostol Pavel, „este încredințarea celor nădăjduite, dovedirea lucrurilor celor nevăzute” (Evrei 11, 1); există sau nu există. Ea nu este teorie, chiar dacă nu exclude argumentele filosofice, teologice sau științifice, ci trăire.\n\n Împărtășirea cu Trupul și Sângele Domnului în Sfânta Liturghie constituie cel mai important moment pentru a intra în Lumină și pentru a rămâne în Lumină. „Am văzut Lumina cea adevărată” cântă Biserica după împărtășirea credincioșilor.\n\n Așadar ipotezele gnostice, care vor cu tot dinadinsul să nege dumnezeirea lui Iisus Hristos și să pervertească umanitatea Lui, cum sunt Codul lui Da Vinci, Evanghelia lui Iuda, documentarul The Lost Tomb of Jesus/Mormântul pierdut al lui Iisus, Evangheliștii etc., trebuie respinse fără echivoc, întrucât fac numai și numai rău sufletului.\n\nMărturia pe care o dau Sfântul Mormânt, Sfânta Lumină, Giulgiul, Mahrama Veronicăi și Ștergarul de la Oviedo reprezintă argumentul de necontestat care confirmă că Învierea lui Hristos este un fapt istoric, în care ni s-a revelat pe deplin slava Sa cea negrăită, iar perspectiva lumii a căpătat dimensiuni eshatologice, fiind definitiv legată de Lumina cea neînserată a Împărăției lui Dumnezeu, după cum scria filipenilor Sf. Apostol Pavel (Filipeni 3, 21).\n\n Închei acest mesaj pastoral prin a-L ruga pe Hristos Domnul, Cel Care prin Cruce a pus pecetea mântuirii noastre (2 Corinteni 1, 22) și ne-a deschis ușa\n\nÎmpărăției cerurilor, să coboare strălucirea luminii Învierii Sale în sufletele și în casele dumneavoastră, ale credincioșilor și credincioaselor de toate vârstele, care în duh de cumințenie păstrați credința neștirbită, ale preoților, părinților stareți, maicilor starețe și întregului cin monahal din mănăstiri și schituri, ale ctitorilor, donatorilor și binefăcătorilor, ale profesorilor, studenților și elevilor, ale medicilor, asistenților și tuturor celor care contribuie la însănătoșirea și mângâierea celor care sunt bolnavi și în suferință, ale autorităților centrale și locale, care sunt implicate în lucrarea Bisericii și în slujirea Țării, dorindu-vă, totodată, să vă bucurați de o nesfârșită înviere lăuntrică, întru bucuria nemărginită a Învierii lui Hristos!\n\n Al vostru, pentru tot binele rugător,",
        "label": "Bucovina"
    },
    {
        "title": "Bătrân lovit de mașină pe trecerea de pietoni",
        "text": "Bătrân lovit de mașină pe trecerea de pietoni. Accidentul rutier s-a petrecut sâmbătă dimineață, pe DN 29, la Salcea.\n\nLa volanul unui BMW se afla un tânăr de 26 de ani, din Dumbrăveni, care circula dinspre Suceava spre localitatea de domiciliu.\n\nAcesta, la trecerea pentru pietoni semnalizată corespunzator din apropierea intersecției cu drumul aeroportului, a lovit cu mașina un pieton de 75 de ani, din Plopeni, care era angajat în traversarea străzii pe marcajul pietonal.\n\nÎn urma impactului, pietonul a fost rănit și a fost transportat la Spitalului Județean Suceava cu o ambulanță S.M.U.R.D..\n\nConducatorul auto și pietonul, implicați în eveniment au fost testati cu aparatul etilotest rezultatul fiind negativ.\n\nCercetările sunt continuate de lucrători din cadrul Serviciului Rutier-B.D.N.E. Suceava, faţă de șofer, sub aspectul săvârşirii infracţiunii de „vătămare corporală din culpă”.",
        "label": "Bucovina"
    },
    {
        "title": "„Codicilul” de Lili Crăciun",
        "text": "Joi, 17 octombrie a.c., la Galeria de artă „Zamca”, a avut loc lansarea cărţii „Codicilul” de Lili Crăciun.\n\nModerat de Gabriela Teişanu şi cu participarea profesorului dr. Mihaela Grădinariu, evenimentul a inclus un recital muzical extraordinar al lui Alexandru Teişanu.\n\nManifestarea a fost organizată de Consiliul Judeţean Suceava, Asociaţia Institutul Bucovina, Academia PIM, Galeria de artă „Zamca”, Asociaţia de Cultură, Artă şi Tradiţii „Ciprian Porumbescu” şi Direcţia Judeţeană pentru Cultură Suceava.",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Demult, o femeie frumoasă m-a întrebat: „Pentru ce este atât de mult cinstită Maica Domnului, mai presus nu numai decât toţi oamenii sfinţi, dar chiar şi decât îngerii şi Arhanghelii?”.\n\nI-am răspuns: „Pentru că nici îngerii cu Arhanghelii, nici Heruvimii şi nici Serafimii nu au luat parte în chip atât de apropiat şi esenţial la orânduirea mântuirii noastre aşa cum a făcut ea. A trebuit ca Fiul lui Dumnezeu şi Dumnezeu să-Şi însuşească în Persoana Sa firea omenească; fără acest lucru nu putea fi orânduită mântuirea noastră… Firea aceasta a fost luată din Pururea Fecioara prin aflarea Sfântului Duh şi umbrirea puterii Celui Preaînalt. Îngerii şi Arhanghelii au slujit dinafară la întrupare, fără să intre înlăuntrul esenţei lucrării întrupării de vreme ce Maica Domnului chiar în esenţa ei a intrat. Pentru aceasta este cinstită mai presus decât toate făpturile… în virtutea aceleiaşi participări esenţiale la întrupare, şi ocrotirea Ei faţă de noi este mai puternică decât a tuturor”.",
        "label": "Bucovina"
    },
    {
        "title": "În Miercurea Mare, deputatul Balan atacă PSD pe tema respingerii Planului de Redresare și laudă miniștrii în funcție",
        "text": "În Miercurea Mare, deputatul Balan atacă PSD după ce Planul de Reziliență conceput de Guvernul Cîțu a fost respins IAR (a doua oară) de Comisia Europeană.\n\nIoan Balan, deputat PNL de Suceava, a făcut miercuri o declarație de presă prin care își manifestă profunda nemulțumire față de ….politicienii PSD care s-ar bucura că Planul Național de Redresare și Reziliență a fost respins și că România riscă să piardă 30 de miliarde de lei fonduri europene. Mai mult, deputatul PNL de Suceava vorbește despre…neîmplinirile PSD.\n\nDeclarația lui Ioan Balan este halucinantă, având în vedere situația de fapt și că suntem în Miercurea Mare. Și dacă tăcea…poate filozof rămânea, în condițiile în care acest plan este conceput exclusiv de cei aflați la guvernare, adică partidul din care deputatul face parte, USR/PLUS și URDM; guvernare girată de președintele domnului Balan – Klaus Iohannis.\n\nDa, printre altele, Balan spune și că acest plan trebuie revizuit, dar e doar un motiv pentru a ataca PSD-ul și de a lăuda tinerii miniștri în funcție (?!). Nu vorbește domnia sa despre acest plan ca un fiasco și nici de faptul că în campania electorală Iohannis, Orban și PNL-ul ne explica cum va curge lapte și miere pentru că în România vor ajunge fonduri europene în valoare de 80 de miliarde de euro.\n\nÎntre timp, din 80 de miliarde au rămas 30, dar nici alea nu vin pentru că planurile concepute de cei de la guvernare (PNL, URS/PLUS și UDMR), nu din PSD, nu sunt considerate viabile de către mai marii UE de la Bruxelles.\n\nCu alte cuvinte, România riscă să piardă fonduri europene de care are mare nevoie, dar în opinia deputatului PNL Ioan Balan sunt de blamat cei de la PSD care…s-ar bucura.\n\nPersonal nu cred că se bucură cineva de modul în care este condusă la acest moment România (și nu vorbesc aici de cei care își împart bani și funcții), cred că și cei din Opoziție își dau seama că suntem la marginea prăpastiei, deci nu au de ce să fie satisfăcuți! Dar să faci o asemenea declarație de presă, repet, mai ales în Miercurea Mare, mi se pare total deplasat, cinic de-a dreptul!\n\nDomnule Balan, poate ar trebui să faceți o interpelare către premierul Cîțu sau către șeful partidului din care faceți parte pe tema Planului de Redresare și să îi urecheați un pic, dacă tot vreți să se rezolve ceva și să reprezentanți într-adevăr sucevenii în Parlamentul României!\n\nSuceveni care, sincer să vă spun, au așteptat o interpelare din asta, din care faceți săptămânal acum, și când au fost carantinați aiurea și lăsați fără singurul spital viabil din județ, anul trecut, când toți parlamentarii PNL ați tăcut, ați dispărut din peisaj, ca și cum nu ați fi existat!!! Interpelare așteptată în zadar!\n\nRedăm declarația de presă a deputatului PNL de Suceava Ioan Balan, cu precizarea că poate ar trebui să fie arătați cu degetul vinovații pentru dezastrul în care se află România:\n\n”Am constatat cu profundă insatisfacție că unii politicieni s-au bucurat imediat după ce Comisia Europeană a formulat unele rezerve pe marginea unor proiecte pe care România are în vedere să le finanțeze cu ajutorul resurselor financiare disponibile prin Mecanismul european de redresare și reziliență. De parcă în joc nu ar fi fost interesele fiecărui român! Nu înțeleg ce satisfacție pot avea cei din PSD atunci când văd că proiecte vitale pentru România, precum cele privitoare la refacerea sistemului de irigații, la extinderea rețelelor de gaze pentru populație sau la modernizarea infrastructurii din comune și orașe, s-ar putea afla în pericolul de a nu fi finanțate integral prin intermediul acestor resurse financiare.\n\nÎn fapt, cei din PSD nu au făcut nimic benefic pentru aceste domenii și nu știu cât este de important să aduci un plus de bunăstare în viața oamenilor. Primăriile au nevoie de bani pentru infrastructura locală, iar românii pot simți în casele lor avantajele apartenenței la Uniunea Europeană. Am convingerea că atitudinea PSD față de proiectele majore pentru România va fi judecată de fiecare român în parte.\n\nAcum, pentru coaliția de guvernare, este esențial să se aplece asupra fiecărei observații venite din partea Comisiei Europene și să clarifice, atât tehnic, cât și din punctul de vedere al convergenței obiectivelor noastre cu cele europene, fiecare detaliu. Cu toții am înțeles că noua Comisie Europeană este foarte sensibilă la compatibilitatea proiectelor de investiții, de toate tipurile, cu exigențele privind protecția mediului înconjurător. Acest lucru este, fără îndoială, unul pozitiv.\n\nPoate că ministerul responsabil pentru întocmirea PNRR nu a tratat acest aspect cu maximă rigurozitate. Nu e grav! Se poate rectifica, pentru că este în joc interesul nostru, al tuturor. De aceea, noul document pe care Guvernul îl va transmite Comisiei trebuie să fie impecabil și trebuie să clarifice fiecare aspect asupra fiecărui proiect important pentru țara noastră.\n\nNu cred că este timp de găsit țapi ispășitori sau de dispute pe un domeniu unde România a fost ținută în beznă de PSD – atragerea fondurilor europene. Performanța se traduce în rezultate, nu în vorbe. Vreau să cred că miniștri tineri din actualul Guvern își vor pune energia în slujba dezvoltării țării. Moldova nu așteaptă nici vinovați, nici țapi ispășitori.\n\nMoldovenii vor o viață mai bună! Vrem autostrăzi, vrem căi ferate, vrem școli moderne și spitale curate, vrem locuri de muncă bine plătite, vrem utilități în casele tuturor românilor. Vrem să-i vedem pe miniștri din Guvern că se străduiesc să facă ceea ce nu au făcut guvernele socialiste. Altfel, nu cred că vreun politician din actuala coaliție va mai avea curajul să privească oamenii în ochi. Ne-am asumat să modernizăm România, iar performanța fiecărui ministru se va vedea prin modul în care a reușit să schimbe viața oamenilor în bine. Faptele trebuie să vorbească și să demonstreze dorința de modernizare a țării noastre.”",
        "label": "Bucovina"
    },
    {
        "title": "Amenzi de 105.000 lei pentru extracţia ilegală de agregate minerale",
        "text": "În urma unui control de specialitate efectuat de comisarii Gărzii Naţionale de Mediu – Comisariatul Judeţean (GNM – CJ) Suceava şi de inspectorii Sistemului de Gospodărire a Apelor (SGA) Suceava, s-a constatat că un operator economic desfăşura activităţi de extracţie a agregatelor minerale în afara perimetrului autorizat, pe terasa râului Suceava, în extravilanul comunei Udeşti.\n\nAm fost informaţi că, pentru această abatere, Garda Naţională de Mediu a aplicat o amendă contravenţională în valoare de 30.000 de lei, conform prevederilor Ordonanţei de Urgenţă nr. 195/2005 privind protecţia mediului.\n\nTotodată, SGA Suceava a impus o sancţiune suplimentară, amendând operatorul economic cu 75.000 de lei, în baza Legii Apelor nr. 107/1996. Pe lângă sancţiunile financiare, autorităţile au emis un act de control prin care au stabilit măsuri concrete pentru remedierea deficienţelor constatate. (N.B.)",
        "label": "Bucovina"
    },
    {
        "title": "Dormitor tineret - cum amenajăm camera unui adolescent?",
        "text": "Personalitatea puternică a adolescenților trebuie acompaniată de un decor al camerei pe măsură. Pentru părinți e o adevărată provocare căci, ei îi vor vedea ca niște copii indiferent de vârstă. Așa că, adesea în amenajarea unei camere de adolescent întâlnim de multe ori cel puțin un spațiu sau o notă decorativă copilărească care s-ar putea să nu-i încânte. Și e perfect normal!\n\nSfaturile relatate în rândurile următoare te vor ajuta să dai naștere unui proiect de amenajare pe cinste, exact așa cum trebuie și care să fie pe placul lor în timp ce-și va atinge toate obiectivele. La Drimus se găsesc toate lucrurile de care ai nevoie pentru a te organiza cu ușurință, de la mobilier, la scaune de birou, accesorii esențiale și multe altele, de cea mai bună calitate și la prețuri rezonabile.\n\nAvantajele amenajării unei camere pentru un adolescent\n\nAmenajarea unei camere pentru copii ar trebui să se facă timpuriu pentru ca acesta să se poată obișnui cu această idee. Unii părinți preferă însă să facă acest pas abia când copilul crește, pentru a se putea bucura de mai multă intimitate. Având propria lor cameră, adolescenții vor simți că locuința le poartă amprenta personală și că au o importanță aparte în cadrul familiar.\n\nTotodată, camera lor este excelentă pentru a-și petrece timpul atunci când sunt în vizită prietenii și pentru a avea discuții degajate sau pentru a face diferite activități, fără să-i constrângă pe ceilalți membri ai familiei. Lucrurile lor pot fi ținute într-un singur loc, în mod corespunzător și organizat, iar aici poate fi amenajată și zona de studiu a celor care merg la gimnazială sau la liceu.\n\nCum amenajezi o cameră perfectă pentru un adolescent fără intervenția unui designer de interior?\n\nPentru a amenaja o cameră cu succes pentru un adolescent nu ai nevoie obligatoriu de ajutorul unui designer, ci e necesar doar să urmezi acest mic ghid pas cu pas care te învață principalele aspecte pe care trebuie să le ai în vedere.\n\nDe exemplu, un prim element important e să urmărești forma camerei și dimensiunea acesteia. Chiar și un spațiu mic poate fi transformat într-o cameră de succes pentru tânărul din viața ta, așa că nu trebuie să-ți faci griji pentru asta.\n\nÎn funcție de dimensiunea și forma încăperii poți stabili cu exactitate ce tip de mobilier se va potrivi mai bine din punct de vedere al măsurătorilor astfel încât să nu aglomerezi spațiul prea tare și să nu te trezești în postura ca un element să nu se integreze într-un anumit colț.\n\nÎnainte să achiziționezi mobilierul, sfatul nostru e să te informezi privind cele mai potrivite stiluri de amenajare și cât sunt ele de compatibile cu spațiul disponibil. Ba chiar te încurajăm să ceri opinia tânărului pentru a te asigura că aspectul final se va potrivi cu dorințele și pasiunile sale, un element extrem de important ca acesta să se simtă în siguranță și să-și folosească camera cu plăcere. Stilul scandinav, cel modern sau chiar cel eclectic, pot fi mai mult decât apreciate de tineri. Chiar și cu un buget redus, respectând aceste criterii, rezultatul poate fi unul fabulos.\n\nPrincipalele elemente de mobilier care nu trebuie să lipsească din camera unui adolescent\n\nPentru a se încărca cu energie și a se odihni corespunzător investește într-un pat durabil precum cele din lemn. Dacă urmează să-și împartă camera cu un frate sau o soră poți lua în considerare inclusiv ideea de paturi supraetajate. Salteaua este o altă investiție necesară ce se alege în funcție de dimensiunea patului, iar pentru a te asigura că nu există incidente neplăcute o poți acompania cu o protecție impermeabilă.\n\nAdolescenții vor avea mult de lucru la dezvoltarea personală și de-a lungul materialelor pentru școală. Așa că au nevoie de un mediu productiv unde să-și poată face temele în voie. Biroul este de nelipsit acordând o notă de profesionalism și ajutându-l să-și centreze atenția către cele mai importante sarcini. Găsești multe birouri pentru copii la Drimus care nu costă mult și sunt realizate din materiale de calitate astfel încât să te poți încadra în bugetul pe care ți l-ai propus fără să faci compromisuri.\n\nÎn tandem cu cel mai bun birou trebuie să alegi și scaunele de birou cele mai bune astfel ca poziția lor în timpul scrisului sau a cercetărilor realizate pe calculator să fie una corespunzătoare. În caz contrar, copilul ar putea dezvolta probleme ale spatelui, ba chiar există riscul să-și afecteze vederea dacă stă prea aproape de calculator, de exemplu. Această zonă e în general cea în care-și va petrece cea mai mare parte a zilei, așa că trateaz-o cu seriozitate.\n\nScaunul de birou se alege în funcție de greutatea copilului și de înălțime. Apoi ar trebui să ai în vedere și materialul din care e făcut scaunul de birou ca să fie rezistent și de design sau paletă cromatică ce bineînțeles, trebuie să fie ușor de integrat cu restul amenajării. Beneficiile pe care le au aceste scaune de birou sunt mult mai variate și, în mod cert, nu trebuie trecute cu vederea sau înlocuite cu un scaun clasic de bucătărie de exemplu.\n\nCovorul te poate ajuta să oferi camerei o pată de culoare, iar prin proprietățile antiderapante și materialul dens oferă mai mult confort. Cele din materiale naturale vor păstra încăperea răcoroasă, în timp ce cele pufoase vor fi perfecte în sezonul rece pentru că vor oferi căldură. În plus, covorul protejează parchetul de eventualele incidente, dar poate fi utilizat și pentru a delimita de exemplu, zona de studiu de cea de odihnă, mai ales dacă se folosește un covor mic, central, ce mărește estetic dimensiunea încăperii.\n\nPentru a-și aranja frumos cărțile pe care le are de citit și să le aibă mereu la îndemână, o bibliotecă este corpul ideal. Astfel ele vor fi mereu la vedere și totodată își poate personaliza biblioteca în funcție de aspectul ei cu diferite obiecte decorative ce îi vor evidenția stilul.\n\nBineînțeles, colajele, fotografiile cu familia și prietenii, pot fi adăugate în vecinătatea biroului sau a zonei de dormit pentru a le da un sentiment de siguranță și plăcere. Dacă adolescentul are diferite hobby-uri, ideal e inclusiv să dispună de un colț pentru a le pune în practică atunci când este posibil. Bineînțeles, întreg necesarul și pentru amenajarea unui astfel de corner îl găsești pe Drimus.ro.",
        "label": "Bucovina"
    },
    {
        "title": "Creștere a cazurilor de violență în școli sau în preajma acestora",
        "text": "Creștere a cazurilor de violență în școli sau în preajma acestora, față de anul trecut.\n\nInspectoratul Județean de Poliție Suceava raportează o creștere a infracționalității în unitățile de învățământ din județ, în comparație cu anul trecut.\n\nAstfel, în primele 9 luni ale anului 2024, au fost sesizate 60 de infracțiuni, cu 9 mai multe față de aceeași perioadă din 2023. Dintre acestea, 31 de infracțiuni au avut loc în mediul urban, iar 29 în mediul rural. Majoritatea faptelor, respectiv 58, s-au petrecut în incinta unităților de învățământ, iar 2 în zona adiacentă acestora.\n\nTipurile de infracțiuni au inclus: 31 de fapte de loviri sau alte violențe, 14 fapte de vătămare corporală din culpă, 5 fapte de port sau utilizare de obiecte periculoase, precum și câte un caz de furt, tulburarea ordinii și liniștii publice, amenințare, agresiune sexuală asupra unui minor și tâlhărie. De asemenea, s-au raportat și 5 fapte de purtare abuzivă.",
        "label": "Bucovina"
    },
    {
        "title": "Incendiu cu pagube de peste 150.000 de lei, la Vicovu de Jos FOTO",
        "text": "Incendiu cu pagube de 150.000 de lei, la Vicovu de Jos, duminică după-amiază.\n\nLa fața locului au intervenit pompierii militari ai Gărzii de Intervenție Vicovu de Sus și cei ai Detașamentului Rădăuți, împreună cu lucrători ai SVSU Bilca, Voitinel, SVSU Horodnic de Sus și Gălănești cu șapte autospeciale de stingere și o ambulanță SMURD B2.\n\nIncendiul s-a manifestat generalizat la acoperișul casei de locuit și la anexele gospodărești cu pericol de propagare la construcțiile învecinate.\n\nAu ars casa de locuit, bunurile din interior și anexele gospodărești pe o suprafață totală de aproximativ 120 de metri pătrați.\n\nCauza probabilă de izbucnire a flăcărilor a fost efectul termic al curentului electric, generat de un cablu electric defect, au stabilit pompierii.\n\nNu au rezultat victime, dar valoarea pagubelor produse în urma incendiului se ridică la peste 150.000 de lei.\n\nPompierii au stabilit că, flăcările au pornit dintr-o magazie, sursa de aprindere fiind efectul termic al curentului electric, mijlocul care putea produce aprinderea fiind cablul congelatorului electric defect neizolat.",
        "label": "Bucovina"
    },
    {
        "title": "A III-a ediţie a Taberei Tinerilor Voluntari ATOS de la Slătioara",
        "text": "Cu binecuvântarea Înaltpreasfinţitului Părinte Calinic, Arhiepiscopul Sucevei şi Rădăuţilor, prin Sectorul Catehizare, Tineret şi Educaţie Pentru Viaţă, în perioada 1-3 noiembrie 2024, în vacanţa de toamnă a anului şcolar, s-a desfăşurat a III-a ediţie a Taberei Tinerilor Voluntari ATOS, la Slătioara, la poalele Masivului Rarău, unde e Rezervaţia Naturală „Codrii Seculari”, aflată în Patrimoniul Mondial UNESCO.\n\nTabăra a fost gratuită pentru tineri, o recompensă pentru receptivitatea şi implicarea lor în anul acesta, în cadrul proiectelor şi activităţilor Asociaţiei Tinerilor Ortodocşi Suceveni (ATOS). Ei s-au bucurat timp de trei zile de vreme bună într-un cadru natural extraordinar de frumos.\n\nDrumeţia în Rezervaţie a fost uimitoare. Tinerii au aflat mai multe informaţii despre Rezervaţia „Codrii Seculari Slătioara”, care are peste 1000 de hectare şi în care se găsesc specii rare de plante ca papucul doamnei, floarea de colţ, specii de animale ocrotite, pe cale de dispariţie, ca râsul, cocoşul de munte şi arbori bătrâni de 300-400 ani, cu trunchiuri groase, pe care de-abia le îmbrăţişează cinci oameni. A fost o promenadă de 7 km. Tinerii au văzut cum arată un sat de munte, cu arhitectură specială, case de lemn şi păşuni care intră abrupt în pădure şi încă multe animale pe care oamenii le cresc. Omul aproape de pământ, de natură e şi aproape de Dumnezeu. Să nu uităm că natura e darul lui Dumnezeu pentru noi!\n\nTrei Ateliere folositoare s-au desfăşurat în foişorul de lemn, frumos amenajat. Au fost invitaţi medici, nutriţionişti şi ofiţeri MAI care le-au vorbit tinerilor.\n\nDoamna doctor Stroescu de la Direcţia de Sănătate Publică Suceava (DSP) a pus accent pe informarea şi conştientizarea tinerilor în ceea ce priveşte stilul de viaţă sănătoasă, prin adoptarea unei alimentaţii sănătoase, practicarea sportului, a mişcării şi a exerciţiilor fizice potrivite şi combaterea factorilor de stres. Dumneaei a vorbit despre efectele periculoase ale comportamentelor generatoare de dependenţe de alimente nocive, de mediile digitale, de alcool, tutun şi droguri, mecanismul de apariţie a acestor dependenţe şi bolile care apar în urma dezechilibrelor.\n\nDoamna nutriţionist Sorina Aniţulesei a insistat asupra alimentaţiei sănătoase pentru că marele pericol din zilele noastre o reprezintă mâncarea procesată, plină de E-uri şi alte substanţe nocive. Ea a vorbit despre comportamentele alimentare întâlnite în rândul tinerilor şi despre excesele şi tulburările alimentare. Foarte interesaţi au fost tinerii în legătură cu Farfuria echilibrată din punct de vedere nutritiv, pentru a menţine organismul sănătos, în formă şi plin de energie.\n\nDe la Agenţia Naţională Împotriva Traficului de Persoane – Centrul Regional Suceava – au fost prezenţi doamna Laura Stadler şi domnul Mihai Moisoiu, ofiţeri şi psihologi. Ei au vorbit despre pericolul care există în societate în legătură cu traficul de carne vie, de droguri şi despre pericolul reţelelor sociale atunci când tinerii sunt naivi, superficiali, plini de complexe şi tulburări neuropsihice. Petrecerea îndelungată pe telefon şi pe reţelele sociale e boală sigură. Li s-a mai vorbit de încrederea şi stima de sine, curaj şi cât de importante sunt comunicarea şi empatia.\n\nConcluzia tuturor Atelierelor a fost că e necesar să fim atenţi în viaţă, să ne îngrijim şi să sfătuim pe semenii care au luat-o pe căi greşite. Să nu uităm: cel mai bun prieten al omului e Bunul Dumnezeu!\n\nÎn timpul liber, tinerii s-au jucat la foişor, au făcut mişcare, au ascultat muzică. Mingile de fotbal şi de volei s-au făcut prietene cu cei mai energici. Focul de tabără din ultima seară a fost aşteptat cu nerăbdare. La fâneaţă, tinerii s-au bucurat, au cântat. Cât de frumoasă e tinereţea cu Hristos în inimă şi-n suflet!\n\nTabăra a fost încununată de Sfânta şi Dumnezeiasca Liturghie. Duminică de dimineaţă tinerii au mers la biserica din sat şi au dat răspunsurile la strană. Rugăciunea e hrana sufletului, menţine vie legătura noastră cu Dumnezeu.\n\nMulţumim Bunului Dumnezeu că ne-a dăruit sănătate, vreme bună şi am ajuns şi aceste momente minunate din viaţă! Mulţumim Înaltpreasfinţitului Părinte Calinic, Arhiepiscopul Sucevei şi Rădăuţilor, pentru binecuvântare şi încredere! Mulţumim bucătăreselor şi ostenitorilor de la locaţia turistică de la Slătioara pentru ospitalitatea şi jertfa lor! Mulţumim tinerilor pentru implicare şi cuminţenie!\n\nSlavă lui Dumnezeu pentru toate! (Pr. JUSTINIAN-REMUS A. COJOCAR)",
        "label": "Bucovina"
    },
    {
        "title": "Sfinţii Arhangheli Mihail şi Gavriil",
        "text": "Primul care a vorbit pe larg despre îngeri, creaţii ale lui Dumnezeu din nimic (Facerea 1, 1; Coloseni 1, 16), pe baza textelor revelate ale Sfintei Scripturi, a fost Sfântul Dionisie Areopagitul. În lucrarea Ierarhia cerească, autorul vorbeşte despre cele nouă cete îngereşti, numite „Inteligenţe Divine”, care sunt dispuse în trei coruri a câte trei cete: Serafimii cei cu şase aripi (Isaia 6, 2-6), Heruvimii cei cu ochi mulţi (Iezechiel 1, 18), Scaunele/Tronurile preasfinte (Coloseni 1, 16) (primul cor); Stăpâniile (Romani 8, 38), Domniile (Coloseni 1, 16), Puterile (Efeseni 1, 21) (al doilea cor); Începătoriile (Efeseni 1, 21), Arhanghelii (I Tesaloniceni 4, 16) şi Îngerii (al treilea cor).\n\nSfânta Scriptură redă misiunea slujitoare a fiecărui cor în parte: Serafimii primesc Lumina cea neînserată de la Dumnezeu; Heruvimii primesc tainele cunoştinţei şi ale înţelepciunii; Tronurile servesc drept scaune ale lui Dumnezeu; Stăpâniile au putere asupra duhurilor necurate; Domniile rânduiesc dregătoriile pe pământ şi dau înţelepciune oamenilor; Puterile fac minuni în cer şi pe pământ; Începătoriile au misiunea să păzească ţările şi popoarele; Arhanghelii fac cunoscute tainele lui Dumnezeu; Îngerii slujesc şi împlinesc voia lui Dumnezeu, după care o fac cunoscută oamenilor, pe care îi ajută să o împlinească.\n\nMai mult, ei sunt purtătorii Numelui şi Puterii lui Dumnezeu; toţi îngerii sunt trimişi de Dumnezeu ca să slujească oamenilor, după cuvântul Sfântului Apostol Pavel: „Îngerii oare nu sunt toţi duhuri slujitoare, trimise ca să slujească pentru cei ce vor fi moştenitorii mântuirii?” (Evrei 1, 14). Prorocul Daniel, într-una din vedeniile sale, L-a văzut pe Dumnezeu stând pe tronul Său, iar „mii de mii Îi slujeau şi miriade de miriade [de îngeri, n.n.] stăteau înaintea Lui” (7, 10).\n\nProrocul Iezechiel ni-i înfăţişează pe îngeri asemenea unor roţi de foc, situate deasupra cerurilor (1, 4 şi 2, 1). Prorocul Isaia îi vede pe serafimi stând înaintea tronului ceresc şi având fiecare câte şase aripi: „Cu două îşi acopereau feţele, cu două picioarele, iar cu două zburau.” (6, 2). Vedeţi? În faţa lui Dumnezeu nu ai ce căuta despuiat. Serafimii îşi acopereau faţa şi picioarele în semn de respect faţă de Dumnezeu Cel în Treime slăvit.\n\nConcludentă este descrierea celor şapte ceruri din Cartea Secretelor lui Enoh. Nu este o carte canonică, ci o apocrifă. În această scriere apocrifă este descrisă purtarea lui Enoh prin cele şapte ceruri, precum şi vedenia lui: „În primul cer, pe îngerii anotimpurilor; în al doilea, pe îngerii căzuţi; în al treilea, paradisul; în al patrulea, căile luminătorilor cerului şi o frântură din slava lui Dumnezeu; în al cincilea, pe veghetori; în al şaselea erau cetele de îngeri; iar în al şaptelea cer a văzut deplina slavă a lui Dumnezeu, Care i-a vorbit lui faţă către faţă”.\n\nÎn Vechiul Testament, rostul îngerilor era de a pregăti calea venirii Domnului şi de a-l însoţi pe om. Dumnezeu, în cartea Facerea, ne apare la stejarul Mamvri sub chipul a trei îngeri, consideraţi a fi, potrivit tradiţiei iudaice, Mihail, Gavriil şi Rafail.\n\nDespre Rafail se spune că, după ce Mihail şi Gavriil s-au dus să incendieze cetăţile nelegiuirilor, Sodoma şi Gomora, şi să-l salveze pe Lot, singurul drept, de altfel protejatul patriarhului Avraam, şi pe cele două fiice ale sale (Facerea 19, 1-17, 21), ar fi rămas împreună cu Avraam pentru a-l tămădui în urma tăierii împrejur, pe care o făcuse la vârsta de 99 de ani.\n\nAgar, ţiitoarea lui Avraam, prigonită de Sara, dimpreună cu fiul său Ismael, fiul nelegitim al patriarhului, a fost pusă de Dumnezeu sub protecţia îngerului în pustiul Faran (Facerea 21, 15-20); Moise şi Iosua au fost călăuziţi spre Canaan, după ieşirea din Egipt, de îngerul Domnului (Ieşirea 23, 20-21); Ghedeon a salvat Israelul de Madian cu ajutorul unui înger, care i s-a arătat sub stejarul din Ofra (Judecătorii 6, 2-24); Valaam, fiul lui Beor, din Petor, a fost împiedicat de un înger să-i dea ajutor regelui madianit Balac, fiul lui Sefor, şi să-l scape de egipteni (Numerii 22, 22-35); Ilie a fost hrănit, sub ienupărul din pustiul Beer-Şeba, cu pâine şi apă de un înger (III Regi 19); Zaharia a avut opt vedenii pe care, fără tălmăcirea îngerului, nu ar fi putut să le înţeleagă (Zaharia 1-4); dialogul dintre Dumnezeu şi Satana, privitor la Iov, a avut loc în prezenţa îngerilor (Iov 1, 6); cei trei tineri – Şadrac, Meşac şi Abed-Nego – aruncaţi în cuptorul cel încins al lui Nabucodonosor au fost salvaţi de îngeri (Daniel 3, 28); Rafail l-a însoţit pe Tobie în călătoria sa la Media (Tobit 5,4, 22; 6, 3, 16; 12, 6).\n\nÎn Noul Testament, Sfântul Apostol Pavel spune că îngerii au fost intermediarii primului legământ, pe când Iisus Hristos – ca „Înger de mare sfat”, cum Îl numeşte Isaia (9, 5) – a mijlocit cel de-al doilea Legământ (Galateni 3, 19). Dar cine nu a auzit de îngerul Bunei Vestiri sau de îngerii care s-au arătat la Betleem (Luca 2, 8-14), sau de îngerii care i-au călăuzit pe magi (Matei 2, 1-12), sau de îngerul care i-a vegheat pe Iosif, pe Maria şi pe Iisus în Egipt (Matei 2, 13-20)? Sau cine n-a auzit de îngerii care L-au însoţit pe Mântuitorul în Săptămâna Pătimirilor, precum şi în Săptămâna Luminată, de după Înviere, şi, nu în ultimul rând, de îngerii care au fost martori la Înălţarea Sa (Psalmii 23, 7-10; Fapte 1, 10), şi care Îl vor înconjura şi la a doua Sa Venire (Matei 25, 31)?\n\nAşadar, existenţa îngerilor, care sunt fiinţe cereşti, spirituale, înzestrate cu suflet nemuritor, libertate, gândire, voinţă şi sentiment, este o realitate revelată de necontestat.\n\nÎnsă din miile de mii şi miriadele de miriade de îngeri (cf. Daniel 7, 10) care „pururea văd faţa Tatălui (…) Care este în ceruri” (Matei 18, 10), cei mai cunoscuţi credincioşilor sunt Sfinţii Arhangheli Mihail, Gavriil şi Rafail.\n\nÎn Vechiul Testament, Mihail este menţionat în cartea prorocului Daniel, astfel: „Mihail, cel dintâi dintre îngerii păzitori” (10, 13), cu menţiunea că este îngerul păzitor al Israelului (10, 21) şi „Mihail, marele voievod, care ocroteşte pe fiii poporului tău” (12, 1). El este heruvimul care păzeşte porţile Raiului cu o sabie de foc (Facerea 3, 24) sau îngerul prin care Dumnezeu a dat tablele Legii, dar şi îngerul ce a stat înaintea vrăjitorului Valaam (Numerii 22, 22), ori îngerul ce a înfrânt armatele lui Senaherib (IV Regi 19, 35). Tot el este cel care salvează sufletele credincioşilor din mâna vrăjmaşilor, în special în clipa morţii. Este apărătorul poporului ales, în Vechiul Testament, şi al creştinilor, în Noul Testament; şi, nu în ultimul rând, este cel care călăuzeşte sufletele la Înfricoşătoarea Judecată.\n\nÎn Noul Testament, Mihail este menţionat în Epistola Sobornicească a Sfântului Apostol Iuda, făcându-se referire la o veche tradiţie iudaică: „Dar Mihail arhanghelul, când se împotrivea diavolului certându-se cu el pentru trupul lui Moise” (1, 9), şi în Apocalipsa: „Şi s-a făcut război în cer: Mihail şi îngerii lui au pornit război cu balaurul.” (12, 7).\n\nArhanghelul Gavriil este menţionat în Sfânta Scriptură doar ca înger; în scrierile apocrife Evanghelia lui Bartolomeu, Protoevanghelia lui Iacob şi Apocalipsa lui Moise, el este menţionat ca arhanghel.\n\nÎn cartea prorocului Daniel, în cap. 8, Gavriil îi tâlcuieşte lui Daniel vedenia berbecului şi a ţapului, cu privire la cucerirea Imperiului Persan de către Alexandru cel Mare. În capitolul următor, Gavriil îi dezvăluie lui Daniel înţelesul celor şaptezeci de săptămâni de ani. Este posibil ca în Daniel 10, 5-6 să fie vorba de acelaşi înger: „Şi mi-am ridicat ochii mei şi, iată, un om îmbrăcat în veşminte de in, iar coapsele lui încinse cu aur curat şi de preţ; trupul lui ca şi crisolitul şi faţa lui ca fulgerul, iar ochii lui ca flăcările de foc, braţele şi picioarele lui străluceau ca arama lustruit, şi sunetul cuvintelor lui ca vuietul unei mulţimi”.\n\nÎn Noul Testament, Gavriil este cel care îi aduce lui Zaharia vestea naşterii lui Ioan Botezătorul, iar Fecioarei Maria, vestea întrupării Mântuitorului (Luca 1). Probabil că tot el este îngerul care s-a arătat lui Iosif şi păstorilor din Betleem şi cel care L-a întărit pe Iisus în grădina Ghetsimani.\n\nÎn concepţia creştină, Arhanghelul Mihail este privit drept Îngerul Judecăţii, iar Arhanghelul Gavriil drept Îngerul Milei.\n\nÎngerii sunt amintiţi astăzi în cele mai importante momente ale Sfintei Liturghii, iar fiecare om, oraş, ţinut sau ţară îşi are îngerul său păzitor. Evlavia faţă de ei a condus la alcătuirea a numeroase rugăciuni, acatiste şi canoane, precum şi a unei bogate literaturi religioase. Pe această temă s-au dezvoltat considerabil de multe creaţii ale artei creştine, ceea ce dovedeşte importanţa pe care a acordat-o acestora trăirea religioasă a celor care au crezut în Evanghelia lui Hristos Cel înviat, ca unor primi mărturisitori ai adevărului: „Căutaţi pe Iisus Nazarineanul, Cel Răstignit? A înviat! Nu este aici.” (Marcu 16, 6), a spus îngerul în dimineaţa Învierii.\n\nLa mulţi, buni şi sănătoşi ani cu sporite realizări spirituale, profesionale şi materiale celor cu nume de înger!",
        "label": "Bucovina"
    },
    {
        "title": "Donarea de organe este un gest suprem de iubire",
        "text": "…Dar în cazul prelevării de organe de la persoane în stare critică sunt ridicate dileme morale\n\nArhiepiscopul Sucevei şi Rădăuţilor, Înaltpreasfinţitul Părinte Calinic, a oferit (pe site-ul Arhiepiscopiei) un răspuns amplu unui credincios care şi-a exprimat dorinţa de a înţelege poziţia Bisericii Ortodoxe cu privire la donarea de organe.\n\nCredinciosul a întrebat cum poate fi privită această practică prin prisma învăţăturii creştin-ortodoxe, subliniind că tema este de mare actualitate şi deschide discuţii profunde.\n\nÎn răspunsul său, IPS Calinic a subliniat că donarea unui organ, în anumite cazuri, poate fi văzută ca o manifestare supremă a iubirii, rememorând cuvintele Mântuitorului: „Mai mare dragoste decât aceasta nimeni nu are, ca sufletul lui să şi-l pună pentru prietenii săi” (Ioan 15, 13). Acest act de dăruire, făcut pentru cei dragi – părinţi, copii, rude sau prieteni apropiaţi – poate exprima o iubire desăvârşită.\n\nTotuşi, IPS Calinic şi-a exprimat rezervele faţă de situaţiile în care donarea de organe implică prelevarea de la persoane aflate în stare critică sau chiar inducerea artificială a decesului. „Viaţa unei persoane nu poate condiţiona moartea alteia” a subliniat Înaltpreasfinţia Sa, arătând că astfel de practici pot afecta demnitatea umană şi sacralitatea vieţii.\n\nÎnaltul ierarh a adăugat că a studiat în detaliu legislaţia internaţională privind transplantul de organe, subiect despre care a realizat o lucrare încă nepublicată. Concluzia sa este că donarea de organe rămâne o problemă complexă, care trebuie tratată cu multă atenţie şi înţelepciune, având în vedere atât valorile umanitare, cât şi învăţătura Bisericii. (N.B.)",
        "label": "Bucovina"
    },
    {
        "title": "Cum să organizezi o seară de poker alături de prieteni",
        "text": "Pokerul este jocul care aduce socializarea în distracția din viețile noastre. Când te gândești la poker, primul lucru care s-ar putea să-ți vină în minte este o imagine cu oameni care au cărți în mână și râd.\n\nSerile de poker alături de prieteni sunt ceva obișnuit pentru mulți oameni. Ele reprezintă un prilej bun de a fi alături de cei dragi, de a discuta, glumi, în timp ce încerci jocul preferat: pokerul.\n\nDe menționat faptul că dezvoltările tehnologice au modificat lucrurile, pokerul online devenind accesibil și foarte popular în zilele noastre, astfel că și pe Internet te poți bucura de o experiență similară. La unii operatorii de poker online, ai acum posibilitatea de a-ți face propria cameră privată pentru a te bucura de o partidă de texas holdem poker alături doar de invitații tăi. Întregul proces este simplu de realizat, și vă puteți conecta în câteva momente la jocul preferat, cu mizele stabilite de voi.\n\nDar dacă alegi varianta clasică, să organizezi o seară de poker la care prietenii tăi să vină în vizită, iată câteva elemente de care să ții cont:\n• Planifică tot ce ai nevoie\n\nE bine să fii cât mai organizat pentru a nu-ți scăpa niciun detaliu. Poți să-ți faci o listă cu toate lucrurile necesare în vederea organizării unei seri de poker. Primul lucru pe care trebuie să-l ai în minte este să te gândești unde veți organiza seara de poker. Asigură-te că aveți o masă suficient de mare și scaune. E bine ca scaunele să fie confortabile, ținând cont că veți sta câteva ore bune așezați.\n\nApoi, gândește-te pe cine inviți și ia legătura cu fiecare în parte. Pentru a fi mai ușor, după ce ai stabilit lista cu invitați, puteți să organizați un grup de WhatsApp ori Facebook în care să comunicați mai ușor. Nu de alta, dar ar fi mai ușor decât să iei legătura cu fiecare în parte. Întreabă-i ce doresc să bea și să mănânce pentru a nu avea ulterior surprize.\n\nE bine să vă puneți de acord din timp asupra formatului jocului. Cea mai populară versiune a jocului este Texas Hold’em. E ceea ce cei mai mulți oameni o știu, astfel că e cea mai folosită și la seriile de poker alături de prieteni. Desigur, puteți încerca și Omaha ori altă versiune, dar e bine de aflat înainte dacă toată lumea știe regulile. Ar fi păcat să pierdeți timp la masă pentru a explica regulile jocului de poker.\n\nÎn plus, persoana care abia descoperă versiunea ar pleca din start cu un dezavantaj. Următorul pas este să stabiliți mizele. De cele mai multe ori, la partidele de poker între prieteni acestea sunt mai degrabă modice. Până la urmă, se joacă pentru distracție, astfel că se poate ajunge la mize inedite. Puteți juca pe porunci, să faceți un pariu modic ori orice altceva vă atrage.\n\nCu scurt timp înainte ca invitații să vină la tine, asigură-te că ești o gazdă bună și mergi să cumperi mâncare și băuturi. Fă-ți o listă înainte să mergi la cumpărături sau poți să dai o comandă online pentru a-ți fi mai ușor. Estimările în ceea ce privește cantitatea sunt dificil de făcut, având în vedere că nu știi cât va dura totul.\n\nAsigură-te însă că vei comanda suficient în așa fel încât să nu ajungi în situația să rămâneți „pe uscat”. Comandă atât băuturi cu alcool, cât și unele fără alcool, deoarece unii dintre invitați s-ar putea să vină cu mașina. În general, când vine vorba de mâncare, e bine să ai snacks-uri, alune, covrigei ori lucruri care se pot mânca ușor. O altă idee ar fi să comandați ceva de mâncare în timp ce jucați și să luați o pauză.\n\nAlte detalii care pot face diferența\n\nÎnainte ca prietenii tăi să vină în vizită, asigură-te că aerisești camera în care veți juca. Nu de alta, dar veți fi mai mulți oameni într-un spațiu redus și e bine să aveți aer proaspăt. Camera ar trebui să fie însă suficient de mare încât să vă puteți mișca fără să simțiți o senzație de sufocare. Iar dacă ai un purificator de aer, ar fi o idee bună să-l folosești pe durata partidei de poker.",
        "label": "Bucovina"
    },
    {
        "title": "Pieton lovit de un vehicul care tracta o încărcătură cu șapte mașini FOTO",
        "text": "Pieton lovit de un vehicul care tracta o încărcătură cu șapte mașini. Accidentul rutier s-a petrecut luni după-amiază, pe DN 29, în localitatea suceveană Salcea.\n\nLuni, în jurul orei 17.00, polițiștii rutieri au fost sesizaţi că, pe DN 29, în localitatea Salcea, s-a produs un accident rutier, soldat cu vătămarea corporală a unui pieton.\n\nPolițiștii s-au deplasat la fața locului și au efectuat măsurători. La volanul vehiculului intrat în pieton se afl un bărbat de 40 ani, din comuna Verești.\n\nAcesta a surprins pietonul de pe marginea drumului în timp ce conducea un ansamblu de vehicule format dintr-o autoutilitară, ce tracta o semiremorcă, având ca încărcătură șapte autovehicule.\n\nMașinile tractate urmau să ajungă la un centru de colectare a fierului vechi din Salcea.\n\nLa un moment dat, pe un sector de drum în aliniament, marcat și semnalizat corespunzător, cu marcaj longitudinal discontinuu ce separa sensurile de mers, din cauza faptului că nu a respectat condițiile de transport a mărfurilor cu mase sau gabarite depășite, vehiculul a derapat și a acroșat un pieton – care se afla în afara părții carosabile.\n\nÎn urma accidentului, a rezultat vătămarea corporală a pietonului, un bărbat în vârstă de 84 de ani, din localitatea Plopeni.\n\nRănitul a fost transportat la Spitalul Clinic Judeţean de Urgență Suceava pentru a primi îngrijiri medicale.\n\nÎn cauză s-a întocmit dosar de cercetare penală, sub aspectul săvârşirii infracţiunii de „vătămare corporală din culpă”.",
        "label": "Bucovina"
    },
    {
        "title": "Șofer beat, cu mașina într-un parapet",
        "text": "Un șofer beat a intrat cu mașina într-un parapet, luni după-amiază, pe DN 17, pe raza satului Iacobeni.\n\nEste vorba despre un bărbat din comuna Iacobeni, care conducea autoturismul pe DN 17, pe raza localității de domiciliu și, pe fondul consumului de băuturi alcoolice, a pierdut controlul asupra direcției de deplasare.\n\nAutoturismul său a părăsit partea carosabilă și a intrat în coliziune cu parapetul metalic de pe marginea drumului.\n\nConducătorul autoturismului a fost testat de polițiști cu aparatul etilometru, rezultatul fiind de 1,16 mg/l alcool pur în aerul expirat pentru ca ulterior să i se recolteze probe de sînge la spital.\n\nÎn cauză s-a întocmit dosarul de cercetare penală privind săvârșirea infracțiunii de „conducerea unui autovehicul sub influența alcoolului”, iar cercetările vor fi efectuate de lucrători din cadrul Compartimentului Rutier Vatra Dornei.",
        "label": "Bucovina"
    },
    {
        "title": "Vasile Şeicaru pe scena Casei de Cultură „Mihai Teliman”",
        "text": "Cunoscutul şi îndrăgitul cântăreţ de muzică folk Vasile Şeicaru va concerta la Siret, sâmbătă, 16 noiembrie a.c., cu începere de la ora 18:00, pe scena Casei de Cultură „Mihai Teliman”. El va fi acompaniat la claviatură de Nicolae Matei. Biletele pot fi procurate de pe platforma online Iabilet.ro, la preţul de 63,57 lei sau, fizic, la numărul de telefon 0746 132 218.\n\nOrganizatorii evenimentului sunt Centrul Cultural Siret, Primăria Oraşului Siret, Institutul Polonez Bucureşti, Colegiul Tehnic „Laţcu Vodă” Siret, Atelierul de Muzică Siret şi Casa de Cultură a Studenţilor Suceava.",
        "label": "Bucovina"
    },
    {
        "title": "Ne vorbesc părinţii Bisericii",
        "text": "Acestea s-au scris şi despre Pavel pe scurt, când i-a vorbit marea lumină, învăluindu-l ca un fulger (Fapte 9, 3; 26, 13). Iar cei ce au urcat împreună cu Domnul pe munte au văzut slava Lui „nu întreagă, ca să nu piardă, împreună cu vederea, şi viaţa”. Deci nu e numai neîmpărţit Duhul în cei împărţiţi, ci îi şi uneşte pe cei ce se împărtăşesc după puterea lor, ca o putere unificatoare şi-i înalţă spre unitatea şi simplitatea îndumnezeitoare a Tatălui, Care-i adună. Astfel, ieşind cu bunătate pentru unirea celor proniaţi şi înmulţindu-Se, Duhul rămâne înlăuntrul Său însuşi după puterea cea mai presus de fire.\n\nChiar dacă această revărsare şi trimitere şi înaintare este arătare – „căci fiecăruia i s-a dat arătarea Duhului spre folos” (I Corinteni 12, 7) – se poate spune că Duhul Se împarte, măsurându-şi arătarea după măsura celor ce se unesc cu El în chip tainic? Şi dacă niciodată nu Se arată în chip desăvârşit, aceasta fiind tuturor fără de folos, ci depăşeşte în chip nesfârşit toată arătarea şi înţelegerea, se poate spune că Se împarte şi Se compune din ceva subordonat şi ceva supraordonat? Nu înţelegeţi, voi cei întru toate înţelepţi, nici faptul că ceea ce se arată, sau se cugetă, sau se împărtăşeşte de Dumnezeu, nu e partea Lui, ca să sufere Dumnezeu vreo împărţire cum ziceţi voi, ci întreg Se arată şi nu Se arată, Se înţelege şi nu Se înţelege, Se împărtăşeşte şi rămâne neîmpărtăşit?",
        "label": "Bucovina"
    },
    {
        "title": "Nunţile la ţară (II)",
        "text": "Şi aşa, trimiţând aceste adevărate adevăruri, să vedem acum cum făcea, şi cum se face încă, nunta „la ţară”, la acea clasă a naţiunii noastre care, precât ea nu ştie a cocheta cu cosmopoliţia gustului modern, pre atâta ea îşi cinsteşte şi-şi iubeşte sfintele obiceiuri ale strămoşilor săi, care sunt şi frumoase, şi folositoare.\n\nDupre ce flăcăul şi-a pus ochiul şi inima pe o copilă care el o socoteşte de „bună păreche” cu dânsul, după ce el şi-a declarat ei dorinţa-şi „venind de la horă” ori „de la alune”, ori şi „de la seceriş”, şi după ce în fine, descoperindu-şi el dorinţa sa şi înaintea părinţilor săi, şi de la aceştia a căpătat holteiul „părinteasca binecuvântare” spre însurăciunea dorită, merg într-o Duminecă sara sau şi în altă sărbătoare, „peţitorii” cu un scripcariu sau cimpoieş la casa fetei alese de holtei, rămâind acesta acasă, şi după cuviincioasele şi obişnuitele salutări şi întrebări de sănătate a întregii familii, atât a părinţilor fetei, precum şi din partea acestora, a veniţilor peţitori, scoţând un flăcău (care e menit să fie şi „vătăjel”, şi carele e „bun de gură”) o balercă de vin sau de rachiu, vorbeşte cătră părinţii fetei (ce încă nu se află-n casă) următoarele:\n\n„Moşii şi strămoşii noştri, îmblând la vânat prin codru, au aflat această ţară, în care ne aflăm şi noi acum şi ne hrănim şi ne dezmierdăm cu mierea şi cu laptele dintr-însa. Deci prin pilda aceasta fiind îndemnat şi cinstitul flăcău (cutare), a mers la vânat prin câmpii şi prin codri şi prin munţi şi au dat preste o fiară care, fiind ruşinoasă şi cinstită, nu a stătut faţă cu dânsul şi a fugit şi s-a ascuns, şi viind noi pe urma ei, ne-a adus în această casă. Deci d-voastră trebuie să ne-o daţi, sau să ne arătaţi unde a fugit fiara aceasta, pre care noi cu atâta osteneală şi sudoare am gonit-o din pustie”.\n\nFlăcăul tace aice puţin, iar cimpoieşul sau scripcariul intoană o melodie veselă din cot, sau de lângă uşă, dar aşa de domol şi încet, încât ore toţi să-i umfle râsul.\n\nPărinţii răspund că acest fel de fiară n-a venit în casa lor. Însă oratorul şi ceialalţi, silindu-i mai mult cela cu întreaga-şi putere retorică, ceştii cu balercile scoase din tăşci, scot cei de casă ori pre bunica fetei: „Pre aceasta o căutaţi?”. Cimpoieşul porneşte un bocet foarte de jele şi supărat, iară peţitorii strigă cu toţii: „Nu! Nu-i aceasta!”, şi bunica face loc mamei fetei: „Poate pe aceasta o vreţi!”. – „Ea nu!”, şi după mamă scot pre o slujnică urâtă şi bătrână, mârşav şi cotrenţos îmbrăcată: „Ei, na-v-o, c-am găsit-o!”, strigă tatăl fetei… „Ba nu, ba nu!”, răspunde oratorul, „pentru că a noastră este cu părul galbăn ca aurul, cu ochii negri ca murele, cu dinţii ca mărgăritarii, cu buzele ca trandafirii şi cu frumoasă ca o zână”.\n\nAice aduc părinţii pre fată din cămară, împodobită şi îmbrăcată cât se poate mai frumos şi mai bine. Scripcariul ori cimpoieşul îşi rumpe strunele ori cimpoiul giucând la uşă şi răpotând de bucurie cum că adecă se găsi „fiara ce o văzu trimiţătorul holtei în pustie”.\n\nCuvântul se dă din partea părinţilor fetei, şi după cinste şi veselie ca de un ceas, se întorc peţitorii la casa holteiului, aducându-i răspunsul ce l-au primit de la părinţii miresei.\n\nSosind ziua cununiei, merg nuntaşii mirelui (la munte şi ai miresei) călări la biserică, la cununie, mirele şi mireasa stau pe un covor sau lăicer, sub carele sunt aruncaţi bani, spre a arăta că calcă în picioare toată mărirea străină şi deşartă, aşteptând şi dorind numai fericirea casnică. La punerea cununelor pe capul mirelui şi al miresei, iară prin unele locuri la cântarea „Isaiie dănţuieşte”, vătăjeii sau vorniceii aruncă prin toate părţile nuci şi alune, spre a arăta că cununaţii se leapădă de acum de toate jucăriile copilăriei, având a se ocupa cu lucruri mai înalte şi mai serioase.\n\nÎntorcându-se toţi nuntaşii la casa miresei, aleargă vătăjeii mirelui înainte cu un colac de grâu, de dar din partea mirelui părinţilor miresei, şi fac de ştire că\n\nCu arnăuţi şi cu rădvane,\n\nCi vă gătiţi cât mai tare\n\nDaţi ovăz şi fân cu care\n\nCa să dănţuim cu ele.\n\nIar cumva de nu se poate\n\nNici să staţi să mai răspundeţi,\n\nCă ostaşii nu ştiu glumă\n\nŞi-a să fie „vai de mumă!”.",
        "label": "Bucovina"
    },
    {
        "title": "Ion Lungu se plânge că în Suceava sunt aduși câini din alte localități",
        "text": "Ion Lungu se plânge că în Suceava sunt aduși câini din alte localități. Edilul spune că și celelalte orașe din județ ar trebui să aibă serviciu de ecarisaj, pentru că în municipiul Suceava adăpostul de câini comunitari este limitat.\n\nPrimarul Sucevei a prezentat miercuri două exemple concrete: un câine adus la Suceava din satul Brehuiești, și un altul adus din satul Sfântu Ilie – comuna Șcheia.\n\nAcesta a declarat că, în ultimii doi ani, au fost adunați de pe străzile Sucevei circa 1500 de câini, în 2021 – 653 de câini, în 2022-677 iar în 2023 sunt deja au fost adinați 167 de câini.\n\nIon Lungu a arătat că în primăvară va demara o amplă campanie de sterilizare a câinilor cominitari din municipiu.\n\nDe asemenea, se vor achiziționa 600 de microcipuri și 600 de carnete de sănătate pentru câinii fără stăpân.\n\n”Nu ascund faptul că mă sună primari din jurul Sucevei din tot județul să primim câinii în adăpostul nostru. Or, noi avem o capacitate limitată și ducem acolo doar câinii din Suceava.\n\nMi se pare corect ca și celelalte primării, orașe mari să facă adăposturi de câini. Suntem singurul municipiu din județ care are adăpost de câini.\n\nEste o problemă care ne preocupă și o tratăm cu toată responsabilitatea. Din păcate, se aduc câini în Suceava pe ideea că lasă că-i iau ăia la adăpost”, a explicat Ion Lungu.",
        "label": "Bucovina"
    },
    {
        "title": "Tânăra dispărută după ce a plecat la colindat în ajun de Crăciun, a fost găsită moartă FOTO",
        "text": "Tânăra dispărută după ce a plecat la colindat în ajun de Crăciun, a fost găsită moartă. Polițiștii au efectuat căutări 2 zile și au găsit-o pe Comarițan Lăcrimioara fără suflare, pe un câmp din Vadu Moldovei.\n\nS-au format echipe de căutare cu lucrători din cadrul ISU, IJJ, poliție, lucrători din cadrul Primăriei Comunei Vadu Moldovei, lucrători din cadrul Ocolului Silvic Privat Bașotă și persoane voluntare din comuna Vadu Moldovei, fiind verificate zone din intravilanul și extravilanul satelor Cămârzani și Ciumulești.\n\nLuni, la ora 12:50, la circa 1 km în spatele Mănăstirii Cămârzani, în extravilan, în direcția satului Dumbrăvița, pe un teren arabil, un polițist aflat în timpul liber dar care desfășura activități de căutare îmreună co colegii de serviciu, a identificat cadavrul tinerei de 28 de ani.\n\nCu ocazia efectuării cercetării la fața locului nu au fost identificate urme de violență, persoana decedată fiind îmbrăcată cu toate obiectele vestimentare descrise în momentul dispariției.\n\nLocul unde a fost identificat cadavrul se află la circa 7 km distanță de Casa de tip familial unde Lăcrămioara se afla instituționalizată.\n\nÎn cauză s-a întocmit dosar penal sub aspectul săvârșirii infracțiunii de „uciderea din culpă„. Polițiștii urmează să stabilească circumstanțele exacte în care s-a produs decesul tinerei.",
        "label": "Bucovina"
    },
    {
        "title": "Membrii PNL Suceava, în frunte cu Ioan Balan, în dialog cu cetățenii din Moara FOTO",
        "text": "Membrii PNL Suceava, în frunte cu Ioan Balan, s-au aflat luni în dialog cu cetățenii din Moara. Oamenii le-au împărtășit nevoile iar candidații la alegerile parlamentare din 1 decembrie le-au explicat de ce trebuie să acorde votul echipei PNL Suceava.\n\nIoan Balan, Bogdan Gheorghiu și Alexandru Zaharescu, candidați ai PNL la Camera Deputaților, alături de o numeroasă echipă liberală, au discutat cu localnicii despre proiectele de dezvoltare a zonei și prioritățile județului Suceava.\n\nDeputații prezenți au subliniat importanța implicării comunității în sprijinirea modernizării și creării de oportunități pentru tineri.\n\nTotodată, liberalii au îndemnat cetățenii să participe la alegerile prezidențiale și să-l susțină pe Nicolae Ciucă, candidatul care poate oferi stabilitate, seriozitate și soluții pentru viitorul României.",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Cel ce a trecut pragul mormântului, fie el drept sau păcătos, nu primeşte, după judecata particulară, răsplata ce i se cuvine, ca unui om întreg, ci numai după unirea trupului cu sufletul, care va avea loc la învierea cea de obşte. De aceea, drepţii se găsesc – după învăţătura Bisericii noastre Ortodoxe – în stare de fericire nedeplină sau de început al fericirii, iar păcătoşii se găsesc la începutul suferinţei lor. Între păcătoşii din iad sunt unii a căror soartă nu e definitiv hotărâtă şi care suferă chinurile iadului ca nişte suflete ce au arătat căinţă pe pământ şi fapte de căinţă. Taina vieţii de dincolo de mormânt, ce-i duce pe drepţi şi pe păcătoşi până în ziua Judecăţii celei de apoi, este desluşită de Mântuitorul în parabola bogatului şi a săracului Lazăr. Legătura intimă şi comuniunea dintre lumea pământească şi cea a duhurilor, există şi acum şi va fi până la Judecata cea de apoi a lui Hristos, potrivit acestei pilde.\n\nSă cităm mai multe locuri din tâlcuirea făcută de Nichifor, Arhiepiscop de Astrahan şi de Stavropol. „Cel mai mare dintre drepţi, Avraam, adresează celui mai mare din păcătoşi cuvinte pline de milă şi compătimire numindu-l: fiul meu”. Vedem că drepţii nu sunt porniţi împotriva păcătoşilor, nu-i urăsc, ci îi compătimesc în nenorocirea lor şi se mâhnesc pentru aceasta. Prin urmare, drepţii din rai văd şi cunosc pe osândiţi, şi păcătoşii, la rândul lor, îi văd şi îi cunosc pe cei fericiţi. Vederea raiului cu fericirea vieţuitorilor săi are un scop aparte, acela de a adăuga la suferinţa păcătoşilor, căci pe lângă chinurile iadului, apare încă şi mustrarea conştiinţei la vederea slavei drepţilor. Vederea păcătoşilor şi a suferinţelor lor are un singur scop pentru drepţi, văzând suferinţele osândiţilor, drepţii fiind îndurători se mâhnesc pentru aceasta şi, mâhnindu-se, mijlocesc la Dumnezeu pentru păcătoşi şi se îngrijesc de bântuirea lor. Drepţii şi păcătoşii nu se vor vedea decât la Judecata cea de apoi, când vor primi dreapta răsplătire şi fericire cea fără de sfârşit pentru unii sau chinuirea nesfârşită pentru alţii. Apoi, drepţii şi osândiţii nu se vor mai vedea.\n\nAvraam zice bogatului: „Între noi şi voi, prăpastie mare s-a întărit; ca cei ce vor vrea să treacă de aici către voi, să nu poată, nici cei de acolo la noi să nu treacă” (Luca 16, 26). Prin aceasta, vedem lămurit că nimeni nu poate din voia sa, să treacă din rai în iad şi din iad în rai; prin urmare, numai din voia lui Dumnezeu este cu putinţă trece­rea din iad la rai. Dumnezeu are putere de a ierta păcătosului şi de al face vrednic de Împărăţia Cerurilor. Iată starea drepţilor şi a păcătoşilor dincolo de mormânt între judecata particulară şi cea de apoi, aşa cum o înfăţişează Mântuitorul şi cum pot cei în viaţă să ajute celor repausaţi.",
        "label": "Bucovina"
    },
    {
        "title": "Vrăjeala COVID. Să ne apărăm până la capăt libertatea de a muri pe un hol de spital pentru că secțiile sunt pline!",
        "text": "Da, e vrăjeală COVID-ul ăsta, o minciună, poate cea mai mare din istoria umanității! După sute de comentarii înveninate și de înjurături aruncate în spațiul virtual de oameni care nu mă cunosc dar despre care pot spune că stau foarte prost la capitolul educație și bun simț (nu mai vorbesc de gramatica limbii române), recunosc iată, că acest nou coronavirus este o invenție, o aberație. Vă place știrea asta, e ok, o puteți digera?!\n\nNu există, nu a existat niciodată coronavirusul și cei care muncesc prin spitale sunt ei atât de prosți (ce poți cere de la niște doctorași?!), mă rog, nu îi duce capul, și se îmbracă precum cosmonauții din motive care îmi scapă acum. Poate vor să ne sperie, să ne manipuleze pe noi restul, oamenii cei mai deștepți și cei mai liberi din Suceava, vor să începem să credem că există virusul ucigaș. Dar noi știm clar că el nu există și că prin urmare nu a ucis pe nimeni, în mintea noastră lucrurile sunt clare, nu avem nici un dubiu, deținem adevărul absolut! A…o mai fi vreun vecin mort, vreo rudă bolnavă, dar sigur ei nu au avut COVID, e o invenție, rudele au fost plătite și spun și ele ca proastele de acest COVID!\n\nDa, e o vrăjeală acest COVID, nu purtați mască, nu vă protejați și continuați să luptați pentru libertate înjurând pe rețelele de socializare! E cea mai bună metodă de a lupta pentru libertate! Înjurând medici și autorități și jurnaliști, luptați cel mai bine cu oculta mondială și vă apărați libertatea! Toți sunt niște mincinoși și toți au contracte încheiate cu Bill Gates, ca și restul medicilor și jurnaliștilor din lume, și primesc zilnic milioane de euro ca să vă mintă pe voi! Așa este, aveți dreptate deși sunt și eu nedumerită de unde are Bill Gates atâția bani să plătească pe toată lumea! Dar dacă spuneți voi, care sunteți foarte deștepți și cu educație aleasă (se vede din comentarii, se vede după cum scrieți și după ce scrieți), eu cred!. Și cred că într-adevăr vor să vă cipeze și să vă afle gândurile!\n\nSunteți eroii zilelor noastre, cei care vă luptați pentru libertate și adevăr suprem. Toată baza și salvarea omenirii este în voi! Nu purtați masca nici voi, nici cei apropiați și aveți toată libertatea. Libertatea de a muri pe holuri de spital pentru că paturi libere nu mai sunt în secții. Cu ultima respirație apărați însă libertatea și drepturile noastre de oameni! Și da, în fine înțeleg, fără masca asta suntem total liberi! Cu mască pe față suntem niște sclavi! Criminalii sunt ăștia de vor să vă tot intubeze și să vă resusciteze prin spitale, proștii care stau de luni de zile și se coc în combinezoane. Unii dintre ei au fost atât de prosți că au mai și murit – tot din cauza virusului inventat de ei. Dar nu, ei nu sunt morți, cu siguranță stau acum la un pahar de vorbă cu Bill Gates pe o insulă tropicală și au în conturi dolarii cu milioanele! S-au prefăcut că au murit tot pentru a vă manipula, e clar! Ăștia sunt călăii, laolată cu autorități care tot vă iau din libertăți, din drepturi, și cu reporterii care transmit știri mincinoase, false. Și sunt false pentru că nu vă convin și ce nu vă convine este evident o minciună!\n\nMi-a venit în minte bancul cu olteanul la Zoo. Olteanul merge cu copilul mic la Zoo și cel mic vede o girafă. „Tată, ce animal e ăsta?”, întreabă copilul. Pentru că olteanul nu știa ce animal e, i-a răspuns copilului – „puiule, animalul ăsta nu există!”. Așa e și cu COVID-ul, nu există, dormiți liniștiți, în pace, totul e o invenție, nu vă puteți îmbolnăvi nici voi și nici cei apropiați! Nu mai sunt locuri la ATI și doi suceveni au fost deja transferați la spitalul din Bârlad, dar totul e o invenție, e teatru de prost gust, e o șaradă (pentru cuvântul ăsta, care chiar există, unora vă recomand să consultați DEX-online!).\n\n \n\n Acestea fiind spuse, eu am o singură întrebare: Cum v-ați putea numi voi, marii luptători pentru libertate din spatele calculatoarelor, cei care înjurați și zi lumină îndemnați ca lumea să nu poarte măști și nici să nu respecte reguli?! Vorbele și acțiunile voastre pot influența oameni, atitudini, opinii?! Sfaturile voastre și atitudinea voastră pot îmbolnavi și chiar ucide oameni?! Dacă da, atunci puteți fi numiți CRIMINALI?",
        "label": "Bucovina"
    },
    {
        "title": "Actele de violență în școli, în continuă creștere - aproape 10.000 de atacuri la persoană",
        "text": "Actele de violență în școli sunt în continuă creștere – aproape 10.000 de atacuri la persoană într-un singur an școlar. Cel puțin așa arată o statistică a Centrului de Resusrse Juridice ( CRJ).\n\nÎn România, prin Raportul privind anul școlar 2021-2022, Ministerul Educației sublinia evoluția crescătoare a actelor de violență în școli, dintre care 69% (i.e. 6744 de cazuri) din numărul total de 9741 de acte de violență raportate pentru anul 2021-2022, au fost încadrate în categoria atac la persoană, restul fiind catalogate ca atentat la bunuri (14%), alte fapte de violență (13%)sau atentat la securitatea unității școlare (4%).\n\nLegea învățământului preuniversitar nr. 198/2023 definește violența psihologică – bullying – ca fiind acţiunea sau seria de acţiuni fizice, verbale, relaţionale şi/sau cibernetice, într-un context social dificil de evitat, săvârşite cu intenţie, care implică un dezechilibru de putere, au drept consecinţă atingerea demnităţii ori crearea unei atmosfere de intimidare, ostile, degradante, umilitoare sau ofensatoare, îndreptate împotriva unei persoane sau unui grup de persoane şi vizează aspecte de discriminare şi excludere socială, care pot fi legate de apartenenţa la o anumită rasă, naţionalitate, etnie, religie, categorie socială sau la o categorie defavorizată ori de convingerile, sexul sau orientarea sexuală, caracteristicile personale, şi care se desfăşoară în instituţiile de învăţământ preuniversitar şi în toate spaţiile destinate educaţiei şi formării profesionale.\n\nTrebuie de subliniat că există posibilitatea de a sancționa disciplinar elevii și cadrele didactice, respectiv administrativ instituțiile de învățământ care nu iau măsuri împotriva fenomenului.\n\nNormele metodologice aprobate prin Ordinul Ministerului Educației și Cercetării nr. 4343/2020 (publicată în M. Of. nr. 492 din 10 iunie 2020) prevăd o intervenție multidisciplinară în situațiile de bullying pentru prevenire și combatere, însă nu se referă deloc la sancțiuni aplicabile.\n\nCRJ consiferă ca fiind oportune următoarele măsuri, cu titlu de recomandare:\n• Sprijinirea personalului școlar, părinților și elevilor în identificarea cazurilor de violență, prin organizarea obligatorie de evenimente educative pe tema violenței în școli, cu implicarea organizațiilor non-guvernamentale de profil;\n• Revizuirea legislației aplicabile violenței școlare, în sensul corelării dispozițiilor prevăzute în multitudinea de acte cu caracter normativ relevante, precum și prin trasarea unei demarcații clare cu privire la sensul noțiunii de bullying și a metodelor de combatere a acesteia;\n• Evaluarea politicilor publice existente și a planurilor și măsurilor prevăzute în legislația educațională în vederea identificării zonelor defectuoase de implementare a acestora privind violența psihologică în sistemul educational.”\n\nÎntreaga opinie este disponbila pe site-ul CRJ la: https://www.crj.ro/violenta- in-scoli/",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Într-o zi a venit la Colibă un copil îndrăcit împreună cu tatăl său. În acel moment a venit şi un cunoscut de-al meu, iar eu l-am luat pe tatăl copilului deoparte ca să-i spun câteva lucruri, căci din cauza lui se îndrăcise copilul. Bietul de el era într-o stare jalnică. Ditamai flăcăul şi-i curgea nasul… Când cunoscutul meu l-a văzut, s-a apropiat de el, şi-a scos batista, i-a şters nasul şi a băgat-o iarăşi în buzunar. Şi-a scos apoi crucea de aur de la gât şi a pus-o la gâtul copilului. Dar nu lucrul acesta era atât de important, cât să fi văzut cu câtă dragoste, cu câtă afecţiune a şters nasul copilului – de-aţi fi văzut în ce hal era! Am rămas impresionat. L-a durut pentru el ca pentru un frate. Dacă nu-l simţea ca pe un frate, ar fi făcut aceasta? Dacă îl iubeşti pe celălalt ca pe un frate, îi ştergi nasul cu propria batistă şi o pui iarăşi în buzunar! Dar dacă nu-l simţi ca pe un frate, este ca un corp străin: puţin să te atingă, imediat sari în sus; puţin scuipat să cadă pe tine, te duci repede să te speli.\n\nDe vreme ce Bunul Dumnezeu ne-a dat daruri din belşug şi n-a îngăduit să vină vreo nenorocire peste noi, trebuie să ne doară pentru aproapele nostru care se chinuieşte. Vedem, de pildă, un infirm. Dacă ne gândim: „Cum m-aş simţi eu dacă aş fi infirm şi nu aş putea să merg?”, ne va durea pentru el. Sau, dacă cineva are probleme ne cere ajutorul, imediat trebuie să ne gândim: „Dacă aveam eu problemele lui, nu voiam, oare, să fiu ajutat?”, şi aşa ne va durea pentru el. Şi prin încercări de trece cineva, dacă are dragoste adevărată, cu durere, îşi uită propria durere şi suferă pentru celalalt. Eu, când celălalt îmi vorbeşte despre durerea lui, chiar şi pe cioburi de sticlă să stau sau pe spini să păşesc, nu simt nimic.",
        "label": "Bucovina"
    },
    {
        "title": "Conferinţă cu participare internaţională organizată de cadre didactice ale USV la Bucureşti, despre sprijinul european pentru tinerii în exil",
        "text": "Lectorii universitari dr. Marin Gherman şi dr. Gina Puică de la Universitatea „Ştefan cel Mare” din Suceava (USV) au organizat, la 10 octombrie, la Bucureşti, conferinţa-dezbatere intitulată „Sprijin european pentru tinerii adulţi în exil. O abordare comparativă între Franţa şi România”. Evenimentul, parte a proiectului Erasmus+ RENT, a avut loc la sediul Uniunii Ucrainenilor din România şi a beneficiat de participare internaţională.\n\nConferinţa a fost deschisă de reprezentantele proiectului din Franţa, Jacqueline Bergeron, preşedinte al Erasmus Expertise şi coordonator al proiectului RENT, şi Sonia Dubourg-Lavroff, membră a comitetului ştiinţific Erasmus Expertise. Discuţiile au vizat sprijinul oferit refugiaţilor ucraineni, integrarea acestora, şi metodele de predare a limbii române pentru tinerii refugiaţi şi alţi studenţi străini. De asemenea, au fost prezentate rezultate ale cercetării realizate în cadrul proiectului, care evidenţiază bune practici şi experienţe din mediile asociative şi academice din Franţa şi România.\n\nPrintre cei care au luat cuvântul s-au numărat Mihai Traistă, vicepreşedintele Uniunii Ucrainenilor din România, reprezentanţi ai Fundaţiei de Caritate „Ana”, ai Administraţiei Regionale de Stat Cernăuţi, de asemenea reprezentanţi ai Ambasadei Ucrainei în România şi jurnalişti de la Radio România Internaţional.\n\nDupă conferinţă, echipa proiectului a participat la o vizită de lucru la Centrul pentru Promovarea Sănătăţii din Bucureşti şi a desfăşurat întâlniri cu Agenţia Naţională Erasmus+ şi alţi parteneri.\n\nÎn cadrul proiectului, s-a finalizat recent un studiu al nevoilor de formare ale formatorilor care lucrează cu tinerii în exil, urmând ca în baza acestei analize să fie elaborate un curriculum şi o platformă de învăţare online, adaptate nevoilor din Franţa şi România.\n\nProiectul Erasmus+ RENT, derulat în perioada ianuarie 2024 – decembrie 2025, este un parteneriat între Erasmus Expertise din Franţa şi Universitatea „Ştefan cel Mare” din Suceava. Proiectul urmăreşte să creeze un spaţiu digital educaţional pentru a sprijini formatorii în misiunea lor de a susţine migranţii şi refugiaţii, asigurând astfel o educaţie incluzivă şi de calitate. (N.B.)",
        "label": "Bucovina"
    },
    {
        "title": "Volumul „Ciprian Porumbescu, compositor român”, de vânzare la Muzeul Arta Lemnului",
        "text": "În ziua când s-au împlinit 171 de ani de la naşterea compozitorului bucovinean Ciprian Porumbescu, luni, 14 octombrie a.c., Muzeul Arta Lemnului din Câmpulung Moldovenesc a pus în vânzare volumul „Ciprian Porumbescu, compositor român” de Nicolae Petra-Petrescu, ediţie îngrijită şi apărută prin efortul prof. Ion Filipciuc, la Editura Biblioteca Mioriţa, Câmpulung Moldovenesc, în 2023.\n\nÎn scurta sa viaţă, de numai 29 de ani, Ciprian Porumbescu a compus lucrări emblematice, precum „Balada pentru vioară şi orchestră” şi opereta „Crai nou”.",
        "label": "Bucovina"
    },
    {
        "title": "„Fata de la cafenea” de Amalia-Maria Buculei",
        "text": "Pe data de 9 octombrie a.c., în Amfiteatrul Colegiului Naţional „Nicu Gane” din Fălticeni, a avut loc lansarea celui de-al doilea volum semnat de tânăra autoare Amalia-Maria Buculei, „Fata de la cafenea”. Evenimentul a reunit un public iubitor de cultură şi literatură şi a fost marcat de intervenţii ale invitaţilor şi momente artistice inedite. Lansarea a fost o ocazie de celebrare a unei tinere promiţătoare, care continuă să se afirme în peisajul literar contemporan.\n\nO carte nouă, un drum literar bine definit\n\nVolumul „Fata de la cafenea” a fost publicat în acest an la Editura PIM din Iaşi, aducând în prim-plan talentul narativ al Amaliei-Maria Buculei, membră a Cenaclului „Nicolae Labiş” din Fălticeni. La eveniment, prof. Constantin Bulboacă, preşedintele cenaclului şi moderatorul lansării, a subliniat maturitatea stilistică a tinerei autoare şi viziunea aparte pe care aceasta o are asupra lumii: „Este o tânără speranţă, o inimoasă, o curajoasă. Amalia exprimă trăirile sale într-un mod original, pas cu pas, îmbinând proza cu poezia într-o formulă care demonstrează o maturitate, o înţelegere, o profunzime şi o înţelegere a vieţii la o vârstă fragedă. Este ca un vulcan care vrea să erupă. Sunt convins că tânăra scriitoare îţi va continua drumul slujind în primul rând limba română, pentru că avem nevoie de astfel de tineri”.\n\nPovestea unei tinere eroine şi lupta pentru un vis\n\n„Fata de la cafenea” aduce în atenţia cititorilor povestea lui Emily, o tânără absolventă a Facultăţii de Jurnalism, care, pentru a-şi câştiga existenţa, lucrează ca ospătăriţă într-o cafenea. Totuşi, visul ei este de a deveni jurnalistă şi această dorinţă îi guvernează întreaga viaţă. Profesoara Lenuţa Rusu, scriitoare şi invitata evenimentului, a remarcat că titlul romanului dezvăluie discret identitatea personajului principal şi aspiraţiile sale: „Emily îşi doreşte mai mult de la viaţă şi este convinsă că va reuşi. În ciuda greutăţilor, optimismul ei rămâne intact”.\n\nCu o proză incisivă, dialoguri spontane şi replici pline de ironie, „Fata de la cafenea” explorează teme precum ambiţia, confruntările cotidiene şi sensul existenţei. Cartea, aşa cum subliniază Lenuţa Rusu, este presărată cu momente de reflecţie profundă: „Nu există eroi fără război”, „Sunt oameni care sunt făcuţi să iubească şi există oameni care sunt făcuţi pentru a fi iubţi” sau „Dacă omul mai are un vis, dispare în iad”. Iată doar câteva dintre frazele care rămân cu cititorul mult după ce acesta închide cartea.\n\n„Cartea începe cu o propoziţie plină de optimism, de lumină şi de putere: Va fi bine! Eroina, Emily este convinsă că va bine indiferent cât de grea este viaţa, indiferent câte obstacole va întâmpina pe parcursul vieţii şi constată că problemele celorlalţi sunt mult mai mari decât problemele pe care le are ea.\n\nDialogurile sunt incisive, personajele se înţeapă, replicile sunt spontane şi acide, uneori ironice, chiar sarcastice. În carte întâlnim multe vorbe de duh, care ne pun pe gânduri. Remarcăm şi prezenţa umorului în unele replici sau în unele situaţii comice: «De cafea ai nevoie dimineaţa şi de mine toată viaţa».\n\nCartea se încheie cu aceeaşi notă de optimism, echilibru şi simetrie. Autoarea are drag de cuvânt, îi urăm succes şi drum lung în ale scrisului şi să-şi îndeplinească visele asemenea protagonistei din carte” a spus prof. Lenuţa Rusu.\n\nIntervenţiile invitaţilor la eveniment au adus în discuţie potenţialul literar deosebit al Amaliei Maria Buculei. Scriitorul Vasile Moroşanu a subliniat importanţa Cenaclului „Nicolae Labiş” ca rampă de lansare pentru noile talente: „Amalia este o tânără care nu doar că are talent, ci şi determinarea de a continua să scrie şi să slujească limba română. O încurajăm să rămână pe acest drum literar, pentru că avem nevoie de astfel de tineri”.\n\nProf. Maria Creţu, cunoscută scriitoare din Mălini, a completat cu emoţie: „Amalia este o prezenţă suavă, dar cu o ambiţie rar întâlnită. Întâlnim în ea o tinereţe care nu se conformează tiparelor contemporane. Sunt convinsă că scrisul va fi pentru ea un drum lung şi frumos.\n\nUndeva, sub zenit, Labiş e fericit pentru că în Liceul cu porţi de fier forjat în care şi el a studiat tinerii scriu poezie, tinerii scriu proză, tinerii publică”.\n\nSusţinerea familiei şi a prietenilor a fost un element esenţial pentru Amalia, iar acest aspect a fost reliefat de sora ei, Mădălina Sora, care a povestit despre procesul de creaţie al cărţii: „Amalia este o fire extrem de ambiţioasă. Cartea a fost scrisă iniţial olograf, în agendele ei, şi abia apoi redactată. Fiecare pagină reflectă dorinţa ei de a deveni o voce autentică în literatură”.\n\nJurnalista Mihaela Buculei, prezentă la eveniment, a vorbit despre determinarea autoarei de a-şi urma visul, comparând-o cu eroul său literar: „Ceea ce scrie Amalia vine dintr-o trăire autentică şi sunt convinsă că tinerii se vor regăsi în povestea ei”.\n\nLansarea cărţii „Fata de la cafenea” marchează un nou capitol în cariera literară a Amaliei Maria Buculei. Cu o proză captivantă şi un stil în continuă evoluţie, tânăra autoare promite să rămână o prezenţă constantă în peisajul literar contemporan. Publicul aşteaptă cu nerăbdare următoarele sale proiecte, încredinţat că talentul său se va dezvolta şi mai mult în anii ce vor urma.\n\n„Fata de la cafenea”. Pentru Amalia, acest roman este o realizare personală semnificativă, după debutul său literar din 2021 cu volumul de poezie „Evoluţie”. „Acest roman este rodul muncii din ultimii trei ani. Sper ca cititorii să se lase purtaţi de povestea lui Emily şi să trăiască împreună cu ea emoţiile pe care am vrut să le transmit” a declarat autoarea.\n\nLansarea volumului a fost completată de un moment artistic special, susţinut de muzicianul Puiu Creţu, care a interpretat la flaut piese din repertoriul românesc. Acest recital a adăugat un farmec aparte evenimentului, creând o atmosferă unică, armonioasă, care a rezonat perfect cu spiritul cărţii lansate.",
        "label": "Bucovina"
    },
    {
        "title": "Se fac probe la noul ștrand municipal. Vezi cât vor fi tarifele de intrare FOTO",
        "text": "Se fac probe la noul ștrand municipal din Suceava. Primarul Ion Lungu a declarat miercuri că probele sunt în faza de finalizare.\n\nȘtrandul cuprinde 3 bazine, unul mare de 1290 mp – cu două tobogane mari pentru adulti, altul de 420 mp pentru copii care este dotat cu 3 tobogane si altul cu apă sărată – în suprafață de 240 mp.\n\nIon Lungu a precizat că încălzirea apei se face cu 84 panouri solare iar completarea se face cu centrala pe gaz metan. Astfel, temperatura minimă a apei va fi constant de minim 24 de grade Celsius.\n\nValoarea investiției realizate de Primăria Suceava este de 14.300.000 lei inclusiv TVA.\n\nIon lungu a spus că în cursul zilei de miercuri se va stabili, prin comandament la fața locului cu constructorii si reprezentantii primăriei, ziua cand va fi dat în folosintă strandul.\n\nSe lucrează la înlocuirea conductei de gaz metan de catre Delgaz Grid, după care vor fi pornite și centralele pe gaz metan.\n\nDupa finalizarea montării conductei de gaz, va fi asfaltată cu covor asfaltic strada Strandului.\n\nPrimarul Sucevei a explicat că se propune aprobarea în ședința den Consiliu local de joi a tarifelor de intrare în ștrand: 20 lei pentru adulți, 5 lei pentru copii pâna la 14 ani și 10 lei pentru pensionari.",
        "label": "Bucovina"
    },
    {
        "title": "Alexandru Ovidiu Vintilă, invitat al Alianţei Franceze",
        "text": "Marţi, 22 octombrie 2024, ora 17:00, Alianţa Franceză din Suceava reia seria de întâlniri cu scriitori şi autori francofoni din spaţiul românesc, desfăşurată sub genericul „Rencontres-lectures avec des écrivains francophones de Bucovine” şi animată de scriitorul şi artistul vizual Constantin Severin.\n\nÎntâlnirea din această lună îl are ca invitat pe Alexandru Ovidiu Vintilă, poet şi eseist, membru al Uniunii Scriitorilor din România şi preşedintele Societăţii Scriitorilor Bucovineni, redactor-şef al revistei „Bucovina literară”.\n\nAlexandrul Ovidiu Vintilă a publicat mai multe volume de poezie, printre care menţionăm „caricatura de cretă” (Cartea Românească, 2004), „miezonoptice. tradiţia rupturii” (Timpul, 2008), „cartea lui koch” (Brumar, 2009), „viaţa preschimbată” (Timpul, 2011), „obiecte psihice” (Karth, 2014), „Transparenţa unui popor de foci” (Charmides, 2019), „Iglu” (Eikon, 2022). A scris şi volume de eseistică „Demersul dialogic. Semne ale unei experienţe a înţelegerii” (Tracus Arte, 2011), „Traian Brăileanu. Dialectica unei istorii personale” (Tracus Arte, 2013), monografie recompensată cu Premiul Societăţii Scriitorilor Bucovineni şi „Poetici ale sinelui. Faptul-de-a-fi-în-modul-cel-mai-propriu” (Eikon, 2017), pentru care a primit Premiul Uniunii Scriitorilor din România. Cea mai recentă carte a sa este „Magicul circumstanţial. Feţe şi su-prafeţe – lecturi şi relecturi din literatura modernă şi contemporană”, publicată la Editura Junimea în 2023.\n\nÎntâlnirea din luna octombrie are ca temă „Tristan Tzara, o voce pregnantă a Rezistenţei franceze” şi propune publicului sucevean un dialog despre relaţia pe care Tristan Tzara, un militant declarat pentru libertatea individuală, a avut-o cu celebra Mişcare Maquis din Franţa în timpul celui de-Al Doilea Război Mondial. Acest aspect biografic mai puţin discutat este edificator în ceea ce priveşte angajamentul poetului evreu în favoarea drepturilor omului şi împotriva oricărui dispozitiv ideologic de înrădăcinate, adică de su-primare a libertăţilor umane.\n\nActivitatea va avea loc la sediul Alianţei Franceze din Suceava din strada Ştefan cel Mare nr. 50 şi este des-tinată publicului larg. (C.P.)",
        "label": "Bucovina"
    },
    {
        "title": "„Războiul Sfânt al României” de Grant T. Harward",
        "text": "Muzeul de Istorie Suceava va găzdui miercuri, 6 noiembrie, începând cu ora 15:00, lansarea volumului „Războiul Sfânt al României” scris de istoricul Grant T. Harward.\n\nEvenimentul va avea loc în prezenţa autorului şi va fi moderat de prof. univ. dr. Cătălin Turliuc, de la Universitatea „Alexandru Ioan Cuza” Iaşi, şi de dr. Constantin-Emil Ursu, directorul general al Muzeului Naţional al Bucovinei.\n\n„Între 22 iunie 1941 şi 23 august, România a luat parte la războiul purtat de Germania împotriva Uniunii Sovietice. Armata română a eliberat nordul Bucovinei şi Basarabia, a cucerit o parte din vestul Ucrainei, inclusiv Odesa, apoi a luptat în Crimeea, în Caucaz şi la Stalingrad.\n\nSub motivaţia purtării unui război sfânt, atât în linia întâi, cât şi în spatele frontului, o parte dintre militarii români au comis crime de război. Un număr foarte mare de civili (în special evrei), dar şi partizani sau prizonieri de război au fost asasinaţi, ostaşii români fiind puternic animaţi de o ideologie alcătuită din convingeri naţionaliste, religioase, antisemite şi anticomuniste” ne-au transmis organizatorii evenimentului cu privire la volumul ce urmează a fi lansat. (N.B.)",
        "label": "Bucovina"
    },
    {
        "title": "„Hristos nu rămâne dator nimănui!”",
        "text": "Parabola samarineanului milostiv este extrasă dintr-o întâmplare reală; ea este relatată numai de Sfântul Evanghelist Luca (10, 25-37).\n\nCadrul parabolei a fost creat de întrebările ispititoare ale unui învăţător de Lege adresate Mântuitorului: „Ce să fac ca să moştenesc viaţa de veci?” (Luca 10, 25) şi „Cine este aproapele meu?” (Luca 10, 29). Cel ce învăţa Legea era un cărturar din tagma fariseilor, teolog şi jurist. Legea impunea o astfel de pregătire.\n\nIisus, cunoscându-i intenţia, ca Unul Care „prinde pe cei înţelepţi în viclenia lor” (I Corinteni 3, 19), i-a răspuns întrebându-l: „Ce este scris în Lege? Cum citeşti?” (Luca 10, 26). Constrâns de situaţia dată, învăţătorul de Lege nu a avut cale de întors şi a răspuns în spiritul Legii: „Să iubeşti pe Domnul Dumnezeul tău din toată inima ta şi din tot sufletul tău şi din toată puterea ta şi din tot cugetul tău, iar pe aproapele tău, ca pe tine însuţi.” (Luca 10, 27).\n\nŞcoala rabinică acredita ideea că aceste două porunci – care se referă la Dumnezeu şi la aproapele – constituie principiul şi inima Legii; sunt „împlinirea legii”, spune Sfântul Apostol Pavel (Romani 13, 10), în care se cuprind „toată Legea şi proorocii” (Matei 22, 38-40). Cât priveşte porunca iubirii lui Dumnezeu, evreii o rosteau de două ori pe zi, ca pe o rugăciune.\n\nÎnvăţătorul de Lege, prin răspunsul dat, nu a dezamăgit. Ştia carte. Răspunsul i-a plăcut Mântuitorului: „Drept ai răspuns; fă aceasta şi vei trăi.” (Luca 10, 28). Adică, vei intra în viaţa veşnică. Ceea ce înseamnă că intrarea în viaţa veşnică depinde în exclusivitate de tine; de relaţia ta cu Dumnezeu şi cu aproapele.\n\nTeoretic, învăţătorul de Lege ştia poruncile. Însă era peste puterea lui de înţelegere noţiunea de „aproapele”, lucru care se poate remarca chiar din întrebarea adresată Mântuitorului: „Şi cine este aproapele meu? (Luca 10, 29). Evanghelistul adaugă un detaliu semnificativ: „voind să se îndreptăţească” (Luca 10, 29). Se ştie că evreii mărgineau noţiunea de aproapele numai la acei oameni care erau de un neam şi religie cu ei.\n\nAtunci Iisus, pentru ca nu cumva învăţătorul de Lege să invoce predaniile bătrânilor, considerate întocmai cu Legea, a rostit parabola în discuţie, numită a samarineanului milostiv.\n\nParabola redă întâmplările prin care a trecut un călător care a fost tâlhărit pe drumul dinspre Ierusalim spre Ierihon. Distanţa dintre Ierusalim şi Ierihon era de aproximativ 30 de kilometri. Valea Wadi Kilt (sau Wadi Qelt), cum se numea respectiva cale, era periculoasă, deoarece pe laturile ei se aflau nenumărate peşteri în care se adăposteau mulţi delincvenţi. Exegeţii spun că pe calea aceea se întâmplau nenumărate infracţiuni. I se mai spunea „calea sângelui”.\n\nDupă ceva timp de la incident, pe acolo au trecut, la intervale de timp diferite, un preot şi un levit, însă amândoi au trecut indiferenţi; „pe alături”, spune Scriptura (Luca 10, 31-32). Atât preotul, cât şi levitul par a fi insensibili la suferinţa celui tâlhărit.\n\nDe ce or fi trecut pe alături? Este lesne de înţeles. Legea interzicea slujitorilor templului să se atingă de muribunzi. Textul spune că „după ce l-au dezbrăcat şi l-au rănit, au plecat lăsându-l aproape mort” (Luca 10, 30). Din păcate, Legea, prin astfel de prescripţii, se dovedea a fi străină iubirii aproapelui şi, implicit, a lui Dumnezeu.\n\nDesigur, preotul care a trecut pe lângă cel tâlhărit ar fi fost îndreptăţit de Leviticul 21, 2 să nu se atingă de el, – în cazul în care ar fi încălcat Legea, ar fi trebuit să urmeze un minuţios ritual de purificare –, pe când levitul nu avea nicio restricţie, decât numai în cazul în care ar fi urmat să slujească la templu. Însă, dacă urmărim textul cu atenţie, evanghelistul precizează că ei călătoreau de la Ierusalim spre Ierihon, deci Legea le-ar fi permis să se atingă de cel căzut între tâlhari, deoarece ei tocmai se întorceau de la templu.\n\nAscultătorii, luând seama la comportamentul celor doi, se aşteptau acum la apariţia unui al treilea care – după preot şi levit – n-ar fi putut fi altul decât un israelit, mai ales că cel care căzuse între tâlhari era iudeu. Însă nu a fost aşa, ci cel de-al treilea, care a îndeplinit datoria iubirii, a fost un samarinean: „Iar un samarinean, mergând pe cale, a venit la el şi, văzându-l, i s-a făcut milă, şi, apropiindu-se, i-a legat rănile, turnând pe ele untdelemn şi vin, şi, punându-l pe dobitocul său, l-a dus la o casă de oaspeţi şi a purtat grijă de el. Iar a doua zi, scoţând doi dinari, i-a dat gazdei şi i-a zis: Ai grijă de el şi, ce vei mai cheltui, eu, când mă voi întoarce, îţi voi da.” (Luca 10, 33-35).\n\nIisus a ales înadins un astfel de exemplu, pentru că El Însuşi era acuzat că este samarinean (Ioan 8, 48). Se ştie că relaţiile dintre samarineni şi iudei erau ireconciliabile, mai ales după ce samarinenii, într-o noapte, de Paştile evreieşti, au împrăştiat prin curtea templului scheletele unor oameni morţi.\n\nUrmează întrebarea cheie: „Care dintre aceştia trei ţi se pare că a fost aproapele celui căzut între tâlhari?” (Luca10, 36). Atunci, învăţătorul de Lege a zis: „Cel care a fă-cut milă cu el.” (Luca 10, 37). Un răspuns de nota 10. Un răspuns înrădăcinat în porunca iubirii.\n\nIisus, mulţumit de răspunsul primit, a zis: „Mergi şi fă şi tu asemenea.” (Luca 10, 37). Legea iubirii îl cheamă pe om să fie gata să-şi dea viaţa pentru semenul său.\n\nÎn comentariile Sfinţilor Părinţi, omul căzut între tâlhari este Adam, cu cei coborâtori din el. Ierusalimul este raiul, Ierihonul este iadul; tâlharii sunt duhurile rele; preotul, Legea, levitul, prorocii, iar samarineanul, Hristos; untdelemnul, Taina Sfântului Maslu, iar vinul, Euharistia. Cei doi dinari reprezintă cele două Testamente, care au fost lăsate gazdei – Biserica.\n\nAşadar, numai Hristos a putut să vindece rănile celui tâlhărit, turnând untdelemn şi vin, o veche reţetă orientală, pentru ca mai apoi să-l încredinţeze spre îngrijire apostolilor şi preoţilor adevăraţi ai Bisericii şi să-l ajute, pentru tămăduirea deplină a rănilor sufleteşti şi trupeşti, cauzate de vicii, patimi şi păcate. Celor implicaţi în îngrijirea cazului, Hristos le-a lăsat ca acont doar doi dinari, sub rezerva că, la întoarcere, adică la a doua Sa venire, le va da diferenţa. Hristos nu rămâne dator nimănui!\n\nAş încheia asigurându-vă că Mântuitorul Iisus Hristos face cu fiecare dintre noi ceea ce a făcut cu cel tâlhărit pe drumul dintre Ierusalim şi Ierihon!",
        "label": "Bucovina"
    },
    {
        "title": "Evanghelia zilei",
        "text": "În vremea aceea a ieşit cuvântul despre Iisus în toată Iudeea şi în toată împrejurimea. Şi au vestit lui Ioan ucenicii lui despre toate acestea. Şi, chemând la sine pe doi dintre ucenicii săi, Ioan i-a trimis către Domnul, zicând: Tu eşti Cel ce va să vină sau să aşteptăm pe altul? Şi, ajungând la El, bărbaţii au zis: Ioan Botezătorul ne-a trimis la Tine, zicând: Tu eşti Cel ce va să vină sau să aşteptăm pe altul? Iar în acel ceas Iisus a vindecat pe mulţi de boli şi de răni şi de duhuri rele şi multor orbi le-a dăruit vederea. Atunci El, răspunzând, le-a zis: Mergeţi şi spuneţi lui Ioan cele ce aţi văzut şi cele ce aţi auzit: Orbii văd, şchiopii umblă, leproşii se curăţesc, surzii aud, morţii înviază şi săracilor li se bine-vesteşte. Şi fericit este acela care nu se va sminti în privinţa Mea. Iar după ce ucenicii lui Ioan au plecat, El a început să vorbească mulţimilor despre Ioan: Ce aţi ieşit să priviţi în pustie? Oare trestie clătinată de vânt? Dar ce-aţi ieşit să vedeţi? Oare om îmbrăcat în haine moi? Iată, cei ce poartă haine scumpe şi petrec în desfătare sunt în casele regilor. Dar ce-aţi ieşit să vedeţi? Oare proroc? Da, zic vouă, şi mai mult decât un proroc. Acesta este cel despre care s-a scris: «Iată, trimit înaintea feţei Tale pe îngerul Meu, care va pregăti calea Ta înaintea Ta». Zic vouă: Între cei născuţi din femei, nimeni nu este mai mare decât Ioan Botezătorul; dar cel mai mic în Împărăţia lui Dumnezeu este mai mare decât el. Şi, auzind tot poporul şi vameşii, s-au încredinţat de dreptatea lui Dumnezeu, botezându-se cu botezul lui Ioan. Iar fariseii şi învăţătorii de Lege au călcat voia lui Dumnezeu în ei înşişi, nebotezându-se de el.",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Cândva, într-o anumită ţară, împăratul a chemat un om aflat sub stăpânirea sa şi i-a spus: „Îţi voi încredinţa să stăpâneşti atâta pământ cât vei putea să înconjori alergând, începând de la răsăritul soarelui până la apusul lui”.\n\nOmul nostru s-a pornit foarte devreme şi a alergat kilometri întregi, pentru a străbate o cât mai mare distanţă, care urma să devină marginea proprietăţii lui. Alerga şi iar alerga, tot înainte… Şi se tot gândea în sine: „Să alerg acum cât pot cuprinde mai mult, apoi mă voi întoarce”.\n\nCând soarele a început să apună, s-a hotărât şi el să se întoarcă. Soarele se lăsase însă destul de jos. De la multa alergare, inima a început să-i cedeze şi când a ajuns în faţa împăratului, în locul unde acesta îl aştepta cu suita, omul a căzut mort.\n\nA alergat zeci de kilometri şi a reuşit, în cele din urmă, să „câştige” taman doi metri de pământ! Căci împăratul a poruncit să fie îngropat chiar în locul unde a căzut mort.\n\nA alergat, îndemnat de marea sa lăcomie, pentru a dobândi câteva mii de acri şi a avea „bunătăţi multe strânse spre mulţi ani” (Luca 12, 19), precum bogatul cel fără de minte din Evanghelie. Iar, în sfârşit, a pus mâna doar pe doi metri de pământ, atât cât era de ajuns trupului său mort.",
        "label": "Bucovina"
    },
    {
        "title": "Presiuni din partea unor oameni numiți politic în funcții pentru ca dascălii să iasă din grevă, sechele de comunism la nivel de minister și ISJ Suceava",
        "text": "Presiuni din partea unor oameni numiți politic în funcții pentru ca dascălii să iasă din grevă, sechele de comunism la nivel de minister și la nivelul Inspectoratului Școlar Județean Suceava. Sunt presiuni de la nivel înalt și de la nivel local ca oamenii, care ies cu miile pe străzi în marile orașe, să renunțe la demnitatea lor și la dreptul de a protesta!\n\nAstăzi sindicaliștii din învățământul sucevean au declarat clar că se fac presiuni inclusiv din partea reprezentanților Inspectoratului Școlar Județean Suceava pentru ca liderii de sindicat să cedeze și să nu mai cheme oamenii la proteste, pentru ca dascălii să se întoarcă la catedră deși Ministerul Educației pare că nu îi aude iar președintele statului eșuat pare că nu a stat în viața lui la catedră.\n\nDupă 33 de ani de la Revoluție constați cu stupoare că unii au rămas cu mentalități comuniste, că aplică metode comuniste, că niște oameni de la IȘJ – puși acolo în mare parte pe criterii politice, fac presiuni asupra propriilor colegi să renunțe la un drept, dreptul de a protesta, în timp ce ministra Educației (cum ar veni, șefa României Educate) trimite circulară pe la inspectoratele din țară să aibă grijă cu prioritate cum se calculează salariile pe perioada grevei, nu cumva să primească bani protestatarii (asta e prioritate astăzi în Educație).\n\nPreședintele (șeful statului eșuat) iese și el la TV, supărat nevoie mare, și ne spune tuturor că elevii nu au nici o vină, mai ales cei care trebuie să dea examene, și de aceea profesorii trebuie să revină la clase pentru ca această generație de elevi să nu aibă de suferit (emoționant, având în vedere că vorbim totuși de Klaus Iohannis).\n\nMărinimoși toți, le oferă protestatarilor 1.000 de lei impozabili la salariu (asta mi-a adus aminte de faza cu gălețile și cu rachiul din ziua votului, sau de suta de lei din fața cabinei de vot, dar protestatarii de acum sunt intelectuali și guvernanții au mărit oarecum oferta).\n\nCu alte cuvinte, o bătaie de joc și presiuni pe toate fronturile – inclusiv instigarea opiniei publice și a părinților împotriva protestatarilor.\n\nDar cea mai mare presiune mi se pare așteptarea aceasta a decidenților ca dascălii să renunțe de la sine la proteste, să rămână fără bani în buzunare (pentru că în marea lor majoritate acești oameni depind de salariile astea, nu au nu știu ce economii prin bănci) și să revină forțat…la sentimente mai bune!\n\nBașca, în timp ce profesorii ies cu miile pe străzi, șefa României Educate (ministru al Educației de profesie inginer naval) iese și dă ordin ca mediile elevilor să fie încheiate de profesorii care au spart greva iar mediile elevilor la o disciplină să poată fi calculată și cu două note.\n\nMi se par declarații și gesturi și acțiuni de-a dreptul sfidătoare, sfidătoare pentru toți angajații din sistemul de învățământ dar și pentru părinți și inclusiv pentru elevi și asta deoarece dascălii nu au ieșit în stradă doar pentru salarii, ci și pentru îmbunătățirea condițiilor în școli și pentru alocarea unor fonduri mai mari acestui domeniu.\n\nProbabil la nivel de minister, la nivel de guvern și la nivelul celor două partide din alianța de guvernare (PSD și PNL) se pierde în vedere faptul că cei cocoțați pe funcții sunt acolo în urma unui vot, vot dat inclusiv și de dascăli și că politicienii se află în acele funcții ca să deservească alegătorii, nu să îi scuipe în cap cu zâmbetul pe buze!\n\nNici un fel de empatie, de înțelegere, de respect din partea unor decidenți puși cu curul pe scaun de votanți, oamenii ăștia nici măcar nu mimează empatia sau respectul (cum mai obișnuiau să facă)!\n\nȘi atunci se pune întrebarea: această clasă politică își dorește într-adevăr la catedră oameni motivați financiar iar în bănci elevi pregătiți și educați, se dorește într-adevăr acea Românie Educată de care ne vorbește președintele? Mie personal mi se pare că NU!",
        "label": "Bucovina"
    },
    {
        "title": "Vasile Leviţchi, poetul de pe Valea Siretului",
        "text": "În aceste zile îl comemorăm pe poetul bucovinean Vasile Leviţchi. În acest an, ar fi împlinit 103 ani de la naştere.\n\nCei din generaţia mea au avut fericita ocazie să-l cunoască personal. L-am ştiut, aşa cum a fost toată viaţa, un om calm, sincer, cinstit, bun, înţelegător, un adevărat intelectual, un om cu literă mare.\n\nAici vom adăuga că a scris şi poezii de zile mari, poezii bune în adevăratul sens al cuvântului. I-a dedicat poezii marelui Eminescu, naturii, baştinii, Bucovinei… A fost traducător, prozator, eseist, om al culturii şi literaturii.\n\nÎn fiecare an, în această perioadă, îl comemorăm la liceul din satul Cupca. Organizăm expoziţii cu cărţile sale. Ne pare enorm de rău, că le avem doar o parte dintre ele şi acelea în limba „moldovenească” de cândva. Ne-am bucura mult dacă s-ar putea să fie tipărite în grafie latină. Să le avem prin şcoli, biblioteci, muzee…\n\nAnul acesta, un grup de elevi ai liceului nostru, elevi ai clasei a IX-a, dirigintă Lucica Duşceac, au participat activ la măsura dedicată poetului nostru bucovinean. S-au încadrat de asemenea şi membri cenaclului literar „Lămâiţa”, au citit câteva poezii ale copământeanului nostru. Le-am povestit des-pre viaţa şi destinul lui amar, ca de altfel al tuturor adevăraţilor intelectuali din perioada de tristă amintire. De asemenea, am organizat o expoziţie de ziare cu materiale despre poetul de la Carapciu pe Siret.\n\nMerită ca tânăra generaţie să-i cunoască opera… (ELEONORA SCHIPOR, profesoară la liceul din Cupca, conducătoarea cenaclului literar „Lămâiţa”)",
        "label": "Bucovina"
    },
    {
        "title": "În timp ce politicienii se bat pe ciolan, spitalele gem de pacienți COVID. Imagini de la UPU Suceava VIDEO",
        "text": "Aceeași situație se înregistrează peste tot în țară, după paranghelii de vară cu sute de petrecăreți, după diasporeni veniți cu miile și netestați, după campanii antivaccinare pe rețelele de socializare și după ce autoritățile nu au luat măsuri pentru a preveni dezastrul.\n\nÎn timp ce unii nu pot să facă un guvern și să își împartă puterea, într-o țară lăsată de izbeliște de politicieni preocupați de congrese și funcții și sfere de interese, într-o țară în care nivelul de trai s-a prăbușit, mor oameni de COVID pe bandă rulantă încât e aglomerație mare și la morgă dar, desigur, nimeni nu este vinovat de această situație!\n\nÎntr-o țară în care spitalele au fost lăsate fără medicamente pentru bolnavi COVID deși se știa că vine un alt val peste noi și în care un politruc se zburlește la medici și la angajații DSP să ia măsuri deși guvernul său a fost și este neputincios, nu ne rămân prea multe șanse, e clar că se aplică deja și se va aplica…selecția naturală.\n\nAșa se întâmplă atunci când politicul este peste tot, când sufocă întreaga societate, când politicienii decid și nu specialiștii și decid fără să se sinchisească de medici care cer lockdown și măsuri de urgență, ACUM, în ceasul al XIII-lea.\n\nDegeaba medicii fac apel la vaccinare, degeaba spun că sunt epuizați și chiar depășiți! Degeaba atrag atenția că nu sunt antivirale în spitale pentru tratarea bolnavilor de COVID. DEGEABA! Nu este nimeni să îi asculte în fruntea acestui stat eșuat! Sunt ei față în față cu pacienții…lăsați să se descurce! Ca și cum ar fi niște roboței, nu niște oameni!\n\nSuntem fiecare pe cont propriu, exact ca în primăvara anului trecut, cu precizarea că acum situația este mult mai gravă iar morții mult mai multi – 150 de morți de COVID în primele 12 zile ale acestei luni, numai în județul Suceava.\n\nCerem ajutor internațional, pentru că suntem depășiți. Și au răspuns Ungaria și Italia, însă în România nu este declarată stare de urgență, nu se testează masiv și petrecerile și nunțile continuă chiar și în condițiile date! Totul în timp ce unii țin cu dinții de putere, pe principiul – proști, dar sunt ai noștri!\n\nÎn situația dată, cu infectați și morți pe bandă rulantă, politicienii din statul eșuat își văd de treabă, de treaba lor (împărțirea ciolanului), nu de a noastră, a cetățenilor chemați din patru în patru ani la vot să pună ștampila – adică să aleagă răul mai mic, pentru că așa se întâmplă de 30 de ani în România!\n\nSunt aceeași politicieni care nu au luat nici o măsură pentru a diminua valul patru al pandemiei de COVID în România, care nu au pregătit nici spitalele și nici școlile pentru acest val, care au stat impasibili și și-au văzut de campanii electorale interne. Pentru ca acum, șeful statului să ne vorbească siderat, trezit parcă din somn, despre un stat eșuat…\n\nTrist, mult prea trist! Aștept cu interes noile proteste de sâmbătă…împotriva vaccinurilor și a măștii!!!\n\n \n\n Alina Iosif",
        "label": "Bucovina"
    },
    {
        "title": "Campania electorală nu reprezintă un spectacol al teatrului de operetă!",
        "text": "Anul 2024, dincolo de seceta pedologică fără precedent, inundaţiile catastrofale, în unele zone ale ţării, şi apariţia a noi epidemii în domeniul zootehnic (pesta micilor rumegătore – ovine şi caprine), pentru România a fost şi continuă a fi un an electoral în totalitate. La ora actuală ne aflăm în faţa alegerilor parlamentare şi prezidenţiale. Ştim deja candidaţii desemnaţi de partidele politice din listele date publicităţii şi din mass-media, în general. În curând vom intra în febra manifestărilor ce se înglobează în campania electorală şi care includ afişajul (bannere şi presa scrisă), presa audiovizuală, dar, mai ales, întâlnirile cu alegătorii a celor ce aspiră la un fotoliu în Parlament şi, bineînţeles, la cel de preşedinte al ţării, cu toţi apropiaţii lor. Suntem chemaţi cu insistenţă la urne şi se fac promisiuni cu duiumul, unele atât de bombastice şi fantezie, încât, la un moment dat, devin ridicole. Manipularea este în toi, iar credulii de altădată continuă a fi duşi cu zăhărelul spre bunăstarea tuturor, spre o calitate a vieţii prosperă, inclusiv a celor peste 20% din populaţia ce trăieşte astăzi sub nivelul minim de existenţă. Dintre toate metodele şi căile de a sensibiliza populaţia pentru prezentarea la urne a unor cetăţeni cu drept de vot, care de ani de zile refuză acest drept, cea mai importantă o reprezintă, astăzi, după părerea mea, întâlnirile cu viitorii alegători. Indiferent de formaţiunea politică de care aparţin (eventual), cetăţenii sunt invitaţi de organizatorii adunărilor „de lansare a candidaţilor la conducerea treburilor statului” la întâlniri în care sunt prezentaţi respectivii candidaţi, spre a fi cunoscuţi şi, în opinia şi dorinţa multora dintre participanţi, pentru a purta un dialog (cât de scurt) cu alegătorii.\n\nDin păcate, lucrurile nu merg aşa cum mulţi ne-am aştepta. Întâlnirile sunt pregătite, de regulă, pe două direcţii: una de tip operetă (deseori de prost gust), iar alta de „praznic” (mâncare şi băuturi răcoritoare?). Astfel, în prima parte (de reacţie) se prezintă candidaţii laudativ, care vin uneori şi cu familiile lor (copiii). Se ridică în slăvi aşa-zisele realizări pe tărâm socio-economic, în folosul comun, şi nu se pun niciun gen de întrebări din partea celor ce participă la spectacolul respectiv. Majoritatea celor prezenţi aşteaptă partea a doua într-o sală vecină, cu mesele pline de-ale gurii, produse gratuite, susţinute financiar de alegători, sponsori. Deseori acest spectacol include şi solişti de muzică populară şi / sau uşoară, aduşi contra cost, spre a argumenta întâlnirea. Am fost martorul vizual şi auditiv al unor astfel de întâlniri, care mi-au creat un gust amar, cel puţin din două motive: formalismul, superficialitatea şi tăgăduirea adevărului în legătură cu „starea naţiunii”, să-i spunem din zonă şi din ţară, în general. Prezentările ce se fac sunt departe de a spune adevărul „verde în faţă”, cum spune românul, şi a fi prezentate fie şi numai crâmpeie din programele care privesc viitorul mai mult sau mai puţin depărtat şi nu se subliniază, în suficientă măsură, neajunsurile şi neîndeplinirea promisiunilor făcute de cei în cauză la începutul mandatului precedent, indiferent de culoarea politică a celor aleşi. Nu se pun întrebări, nu se dau răspunsurile ca atare şi nu se poartă niciun dialog cu cei prezenţi care, până la urmă, reprezintă o masă inertă de oameni veniţi din diverse interese înguste sau, pur şi simplu, pentru a se înfrupta după mesele pline de bucate dăruite de organizatori.\n\nFără să vreau, am fost martorul unei scene când o femeie foarte săracă (se vedea după vestimentaţie) îşi umplea sânul cu sarmalele de pe mesele respective, spre a avea ce mânca, probabil acasă, după ce ascultase cântăreţul X sau Y adus cu sume consistente spre „a crea” atmosferă de bucurie şi voie bună menite a contribui la „câştigul alegerilor”. Am stat şi m-am gândit, ca pentru mine: oare când se va isprăvi acest bâlci, sub nivelul teatrului de operetă în multiple cazuri, care oricum este mai civilizat decât ceea ce se întâmplă foarte frecvent la diverse astfel de întâlniri la care, uneori, nu lipseşte nici alcoolul, care incită la bătăi şi încăierări, deseori cu totul sălbatice?\n\nManipularea prin metode ieftine şi, cum spuneam, şi de prost gust este însoţită apoi şi de alte metode, mai sofisticate: promisiuni false de interes personal, şantaj şi ameninţări, mită electorală la vedere sau mai pe ascuns, interese meschine care privesc avantajele puterii ş.a.\n\nÎn faţa acestor realităţi ce nu pot fi contrazise, dat fiind că semnatarul acestor rânduri a trăit astfel de „bucurii”, românul cinstit ia, de regulă, poziţia surdo-mutului. Nu se prezintă la vot! Şi nu e câtuşi de puţin bine (într-un anumit fel).\n\nEste un drept care trebuie exercitat cu prudenţă profundă, responsabilitate, analiză şi discernământ, lăsând cât mai înguste porţile manipulării şi a fraudelor electorale, care se dovedesc a fi tot mai frecvente şi diversificate.\n\nCu cât vor fi mai bine educaţi şi instruiţi copiii noştri, cu atât teatrul de operetă ieftină, bâlciul electoral şi, în general, manipularea îşi vor reduce aria de existenţă spre binele şi bunăstarea unui popor debusolat care-şi doreşte un şenal, care visează, în primul rând, calitatea vieţii, liniştea şi armonia între oameni şi popoare.",
        "label": "Bucovina"
    },
    {
        "title": "Gheorghe Șoldan anunță că heliportul de la Câmpulung va fi operațional în câteva luni, după ce s-a întâlnit cu Raed Arafat FOTO",
        "text": "Președintele Consiliului Județean Suceava, Gheorghe Șoldan, anunță că heliportul de la Câmpulung Moldovenesc va fi operațional în câteva luni, după ce s-a întâlnit joi cu Raed Arafat.\n\nAcesta a precizat că stadiul lucrărilor la amenajarea heliportului este de peste 90%.\n\nGheorghe Șoldan a fost joi la Câmpulung Moldovenesc, într-o vizită de lucru la Heliportul SMURD care se construiește în localitate, alături de Raed Arafat – secretar de stat în Ministerul Afacerilor Interne și șef al Departamentului pentru Situații de Urgență.\n\nScopul vizitei a fost acela de a vedea stadiul lucrărilor și de a stabili pașii de urmat în privința acreditării și omologării noului punct de operare aeromedicală, precum și demersurile ce trebuie făcute pentru încadrarea acestuia cu personal.\n\nLa întâlnirea de astăzi au luat parte și primarul municipiului Câmpulung Moldovenesc, Mihăiță Negură, inspectorul-șef al Inspectoratului pentru Situații de Urgență, colonelul Costică Ghiață, deputatul Eugen Bejinariu, precum și medicii-șefi ai UPU-SMURD Suceava și Bistrița-Năsăud, doctorii Liviu Cîrlan și Tiberiu Tudor, alături de reprezentanți ai constructorului și ai Inspectoratului General de Aviație.\n\nInvestiția în acest proiect a fost de aproximativ 2 milioane de euro, lucrările fiind finalizate în proporție de peste 90%, urmând ca restul lucrărilor să fie finalizate până la sfârșitul anului în curs.\n\nSoluțiile adoptate și asumate în cadrul întâlnirii de astăzi au configurat ca cel târziu la finalul primului trimestru al anului 2025, Punctul de operare aeromedicală – Câmpulung Moldovenesc să fie operațional – a explicat Gheorghe Șoldan.\n\n“ Heliportul de la Câmpulung Moldovenesc, unde va fi garat un elicopter SMURD, este o investiție foarte importantă, care va salva vieți.\n\nEvident, ne dorim cu toții să fie folosit cât mai puțin, însă cel mai important este, în cazul unor urgențe medicale grave ori situații de urgență, să avem la dispoziție acest heliport.\n\nPunctul de operare aeromedicală de la Câmpulung Moldovenesc este un proiect demarat în timpul fostei administrații a județului și, așa cum am spus-o și în campania de la alegerile locale, proiectele bune trebuie să continue, pentru că ele rămân în urma noastră – pentru oameni și pentru județul Suceava”, a precizat președintele CJ Suceava.",
        "label": "Bucovina"
    },
    {
        "title": "CL Suceava a aprobat rectificarea în plus a bugetului local",
        "text": "> Primarul Vasile Rîmbu: Încet-încet vom acoperi datoriile, vom reveni la linia de plutire şi vom vâsli către succes\n\nConsiliul Local Suceava a aprobat, joi, în şedinţă extraordinară, rectificarea în plus a bugetului local la venituri cu aproape 6 milioane de lei, din care se vor plăti datorii la reparaţii străzi, salubrizare şi deszăpezire.\n\nPrimarul Sucevei, Vasile Rîmbu, a spus că şi-ar dori cât mai multe proiecte de hotărâre cu rectificări pozitive.\n\n„Mai în glumă, mai în serios, îmi doresc cât mai multe proiecte de genul acesta şi cu rectificări în plus. Dumneavoastră ştiţi foarte bine de ce îmi doresc aşa ceva pentru că avem de recuperat anumite datorii şi dacă suntem determinaţi şi pozitivi încet-încet o să le acoperim şi o să revenim la linia de plutire şi o să vâslim către succes” a spus edilul-şef.\n\nVasile Rîmbu a explicat că bugetul local se rectifică în plus la venituri cu suma de 5,945 milioane de lei, din care 2,5 milioane de lei sunt din fondul de rezervă al Guvernului pentru plata unor cheltuieli curente şi de capital, iar în completare până la suma de 5,945 milioane de lei, este vorba despre suma colectată suplimentar în luna noiembrie din cota din impozitul pe venit.\n\n800.000 de lei vor fi alocaţi pentru reparaţiile curente la străzi\n\nPrimarul a spus că, din această sumă, 800.000 de lei vor fi alocaţi pentru reparaţiile curente la străzi, unde sunt „restanţe mari”, iar restul sumei se alocă serviciilor de salubrizare a oraşului şi pentru servicii de deszăpezire.\n\n„La salubrizarea oraşului avem restanţe foarte-foarte mari şi ştiţi foarte bine că am fost cu toţii de acord că privim cu maximă atenţie curăţenia oraşului. Vine anotimpul rece, vin ninsorile şi desigur că trebuie să avem sume rezervate deszăpezirilor. Plăţile vor fi făcute în ordinea vechimii lor şi sper ca încet, încet să ajungem unde ne dorim, adică fără datorii şi cu disponibili” a spus Vasile Rîmbu. (N.B.)",
        "label": "Bucovina"
    },
    {
        "title": "Un tânăr beat și fără permis auto a intrat cu mașina în gardul unei case, provocând distrugeri",
        "text": "Un tânăr beat și fără permis auto a intrat cu mașina în gardul unei case, provocând distrugeri. Accidentul rutier s-a produs la Mitocu Dragomirnei, duminică după-amiază.\n\nDuminică, la ora 16.00, lucrătorii de poliție de la Adâncata au fost sesizați prin SNUAU 112, de către un bărbat din localitatea Mitocu Dragomirnei, cu privire la faptul că niște tineri sub influența alcoolului au intrat cu un autoturism în gardul locuinței sale și l-au distrus.\n\nAgenții s-au deplasat la fața locului și au efectuat cercetări. Cu ocazia verificărilor, s-a stabilit faptul că un tânăr în vârstă de 29 ani, care locuiește fără forme legale în localitatea Mitocu Dragomirnei, a produs accidentul.\n\nAcesta se afla la volanul autoturismului cu volanul pe partea dreaptă, marca Audi. La un moment dat, în timp ce se deplasa pe strada Speranței, de pe raza localității Mitocu Dragomirnei, el a pierdut controlul autoturismului și a intrat în coliziune cu gardul din lemn al locuinței apelantului la 112.\n\nTânărul a fost condus la sediul Secției 8 Poliție Rurală Adâncata, unde a fost testat cu aparatul etilotest, rezultatul fiind de 0,74 mg/l alcool pur în aerul expirat.\n\nTotodată s-au efectuat verificări în bazele de date a Poliției Române, ocazie cu care s-a constatat faptul că acesta nu este posesor de permis de conducere.\n\nÎn continuare, șoferul a fost condus la Unitatea de Primiri Urgențe din cadrul Spitalului Clinic de Urgență Județean Sfântul Ioan cel Nou Suceava, unde i s-au recoltat două mostre biologice de sânge în vederea stabilirii alcoolemiei.\n\nÎn cauză polițiștii au întocmit dosar penal pentru săvârșirea infracțiunii de conducerea unui vehicul fără permis de conducere și conducerea unui vehicul sub influența alcoolului.",
        "label": "Bucovina"
    },
    {
        "title": "Bărbat de 30 de ani, găsit spânzurat în podul casei",
        "text": "Un bărbat de 30 de ani a fost găsit spânzurat în podul casei. Acesta suferea de depresie și consuma și alcool.\n\nJoi, la 15.42, polițiștii de la Vama au fost sesizașu prin SNUAU 112 de către o femeie din comuna Vatra – Moldovița despre faptul că fratele său, un bărbat de 30 ani, a fost găsit spânzurat în podul locuinței sale din Vatra Moldoviței.\n\nCu ocazia deplasării la fața locului, polițiștii au constatat că aspectele sesizate se confirmă.\n\nFratele apelantei a fost a fost identificat în podul locuinței, decesul fiind declarat de către lucrătorii din cadrul Serviciului Județean de Ambulanță Suceava.\n\nDin discuțiile purtate de polițiști cu sora defunctului, a rezultat faptul că persoana decedată, în ultima perioadă de timp, a consumat băuturi alcoolice în exces și în trecut a fost internat la Spitalul de psihiatrie C-lung Moldovenesc din cauza depresiei, fiindu-i prescris tratament în acest sens, însă bărbatul nu îl urma.\n\nCu ocazia efectuării cercetării locului faptei nu au fost identificate indicii care să ridice suspiciuni cu privire la decesul acestuia.\n\nPolițiștii așteaptă rezultatele necropsiei și au deschis dosar de cercetare în acest caz.",
        "label": "Bucovina"
    },
    {
        "title": "„Arta observaţiei”",
        "text": "La Universitatea „Ştefan cel Mare” din Suceava a avut loc pe 7 noiembrie vernisajul expoziţiei „Arta observaţiei”, care conţine 100 de ilustraţii editoriale inspirate din cercetări de antropologie socială. La eveniment au participat prof. univ. dr. Nicu Gavriluţă, de la Universitatea „Alexandru Ioan Cuza” din Iaşi, prof. univ. dr. Florin Pintescu, decanul Facultăţii de Istorie, Geografie şi Ştiinţe Sociale, prof. univ. dr. Elena-Brânduşa Steiciuc, director Centru COACH-USV, lect. univ. dr. Lucian Mocrei-Rebrean şi lect. univ. dr. Sergiu Raiu, alături de studenţi ai specializărilor Resurse umane şi Asistenţă socială şi cadre didactice din USV. Iniţiatoarea şi coordonatoarea acestei expoziţii itinerante este dr. Maria-Radan Papasima, care a realizat întregul pro-iect prin cofinanţare din partea Administraţiei Fondului Cultural Naţional (AFCN) şi de la Uniunea Europeană, prin programul „Creative Europe”.\n\nCentrul de Orientare, Asociere şi Consiliere în Cariera de Cercetător (COACH-USV), în parteneriat cu Facultatea de Istorie, Geografie şi Ştiinţe Sociale, vă invită într-o călătorie vizuală impresionantă, cu 100 de ilustraţii editoriale care aduc în prim-plan naraţiuni complexe şi subtilităţi culturale surprinse de 69 de cercetători şi 45 de artişti.\n\nFiecare ilustraţie expusă este însoţită de o scurtă descriere a articolului din care este inspirată şi de un cod QR care trimite la pagina pe care materialul poate fi citit sau ascultat sub formă de podcast.\n\nAflăm că în spatele fiecărui articol este, de cele mai multe ori, o muncă de cercetare etnografică întinsă pe mai mulţi ani. Într-un fel, s-ar putea spune că la baza acestei expoziţii se află un volum cumulat de muncă de sute de ani – un demers atipic, într-o lume dominată tot mai mult de viteză şi de căutarea unor rezultate rapide. „Arta observaţiei” ne dezvăluie diversitatea şi profunzimea experienţei umane în toată complexitatea ei şi stimulează conversaţii despre practici sociale şi norme culturale.\n\nConstruind o punte între mediul academic şi creaţia artistică, expoziţia „Arta observaţiei” pune în lumină importanţa colaborării interdisciplinare, arta şi cercetarea academică antropologică fiind domenii complementare, ce ajută la dezvoltarea unei înţelegeri mai profunde a sinelui şi a lumii înconjurătoare, oferind instrumente pentru reflecţie şi conectare umană.\n\nExpoziţia se poate vizita până la data de 15 noiembrie a.c., la sediul USV, corpul A, etaj I. (N.B.)",
        "label": "Bucovina"
    },
    {
        "title": "Ne vorbesc Părinţii Bisericii",
        "text": "Când citeşti Sfânta Scriptură – îmi spunea părintele –, căci trebuie să o citeşti necontenit spre a te lumina, Vieţile Sfinţilor sau alte cărţi bisericeşti, de găseşti o propoziţie sau un cuvânt ce te-a impresionat, zăboveşte mai mult în acel loc şi vei vedea că mult te vei folosi.”\n\n„Să citeşti foarte mult – îmi spunea părintele altădată –, ca să-ţi lumineze Dumnezeu mintea. Să ştii că eu citeam foarte mult şi, ca să nu fiu deranjat în timpul lecturii, chiar mă suiam într-un copac, cu o scară pe care o făcusem în acest scop, şi pe care o trăgeam după mine, ca să nu mă vadă şi să nu mă distragă cineva în momentele de studiu.”\n\nCând i-am spus că nu ţin minte tot ce citesc, Părintele Porfirie mi-a spus acestea: „Să ştii, fiule, că toate ni se depozitează în memorie, iar când Hristos socoteşte că a venit ceasul potrivit, le dezvăluie”.\n\nDezvăluind un eveniment petrecut cu 50 de ani în urmă, părintele mi-a spus: „Să nu uiţi niciodată că Dumnezeu vede tot şi ştie tot. Niciuna dintre plăcile aparatului Său de foto-grafiat nu se strică”.",
        "label": "Bucovina"
    },
    {
        "title": "Polițist răpus de cancer, la doar 48 de ani, doliu la IPJ Suceava FOTO",
        "text": "Un polițist respectat și apreciat de comunitate a fost răpus de cancer, la doar 48 de ani iar colegii săi de la IPJ Suceava sunt în doliu.\n\nInspectoratul de Poliție Județean Suceava este în doliu și își conduce astăzi pe ultimul drum pe unul dintre polițiștii care au cinstit instituția Poliției Române, a anunțat sâmbătă purtătorul de cuvânt al IPJ Suceava – Ionuț Epureanu.\n\nLa 48 de ani, agentul șef principal de poliție din cadrul Postului de Poliție Bunești – Secția de Poliție Rurală Preutești, Petrică Lupu, a trecut în lumea celor drepți după un destin și o viață care i-au încercat în mod constant capacitățile personale, profesionale și familiale.\n\nA trăit intens și a plecat în lumea celor drepți prea devreme, răpus în circa 3 luni de o boală galopanta și incurabilă.\n\nEste doar o etapă în veșnicia unui om care și-a câștigat respectul comunității pe care a slujit-o.\n\nUn polițist bun și apreciat în comunitate, un om a carui experiență de viață și-a pus amprenta pe dezvoltarea carierei profesionale și un am care a dăruit viitorului Poliției Române descendenți ce ii vor asigura veșnicia.\n\nPetrică Lupu a absolvit Școala de Agenți de Poliție Vasile Lascar din Câmpina in anul 2001 și și-a desfășurat activitatea în cadrul Poliției Orașului Dolhasca și mai apoi la Postul de Poliție Bunești și Secția de Poliție Rurală Preutești. A avut o activitate profesională încununată de realizări și un comportament deontologic exemplar, îmbinând profesionalismul cu credință puternică in biserică și valori.\n\nUn polițist exemplar, echilibrat, care a știut să îmbine fermitatea cu empatia și să evalueze în mod corect fiecare situație în care a intervenit.\n\nDestinul nu avea însă să îi rezerve lui Petrică Lupu doar provocări profesionale. Viața fericită de familie avea să fie grevata ireversibil și tragic de decesul soției în urmă cu cca. 10 ani. A pierdut în mod tragic partenera de viață dar și mama a doi băieți minori.\n\nA jelit și cu rugă și credință în Dumnezeu au mers cu toții mai departe. Le-a fost greu, dar s-au avut unii pe alții și toți pe Petrică, au plâns și s-au rugat împreună.\n\nAstăzi rămân doar doi băieți minunați de 16 și 19 ani.\n\n,,Cel mare”, rămas stâlpul familiei a promovat cu succes, în urma cu doar o lună, concursul de admitere la Academia de Poliție. Duce mai departe elanul și profesionalismul tatălui său. ,,Cel mic” își dorește să devină medic și să încerce ceva mai mult pentru identificarea unor soluții care să dea șansă la viață în situația unor boli precum cea a tatălui său.\n\nRespect, domnule agent șef principal de poliție Petrică Lupu. Colegii din cadrul IPJ Suceava îți aduc un ultim omagiu și te asigură că îți vor marca așa cum se cuvine.\n\n Vom fi o familie extinsă și pentru băieții tăi dragi și le vom arăta că ,,orfan” este doar o deviație și o inadvertența semantică a terminologiei.\n\nDumnezeu să îl ierte, sincere condoleanțe celor apropiați și colegilor săi!",
        "label": "Bucovina"
    },
    {
        "title": "Lansare de carte sub semnul luminii",
        "text": "Dintre multitudinea de întâmplări frumoase care se petrec în Biblioteca Municipală Câmpulung Moldovenesc cu o frecvenţă îmbucurătoare, lansările de carte sunt cele care atrag publicul cel mai mult. Mai ales când este vorba despre un autor cunoscut şi apreciat şi când numele prezentatorilor cărţii respective este garanţia clară a calităţii „produsului” artistic. Este şi cazul volumelor de versuri ale poetului Valerian Bedrule, pojorâtean ca origine şi rezidenţă, dar „distribuitor” al luminii educaţiei la una dintre cele mai prestigioase şcoli câmpulugene – „Cu fluturi în călcâie”, o reeditare „revăzută şi revizuită” a plachetei apărute în 2014 şi „Aş vindeca lumina”, volum inedit, editat în 2024 la Editura Pim din Iaşi.\n\nEvenimentul a fost moderat de prof. dr. Luminiţa Reveica Ţaran, colegă de catedră şi de cenaclu, dar şi prietenă de suflet a poetului. Domnia sa, însă, nu doar a „pasat microfonul”, introducând prezentatorii şi comentatorii cărţilor lansate, ci a făcut un amplu şi luminos profil spiritual al autorului, relevându-i atât calităţile lirice, dar şi pe cele de dascăl „dăruitor de lumină” şi, nu în ultimul rând de om care are cultul prieteniei şi al valorii în toate aspectele vieţii.\n\nProf. Dorina Ghideon, ea însăşi un strălucit dascăl şi un profund cunoscătoar al literaturii, a fost prima voce critică care s-a exprimat, detaliat şi competent, despre poetul Valerian Be-drule, despre evoluţia sa de la momentul debutului, din 2009 şi până la cel mai recent volum, asupra căruia a zăbovit îndelung. Fără să obosească publicul, abordarea sa structuralistă a incitat interesul şi ne-a familiarizat cu tainele poeticii bedruliene. Domnia sa îl găseşte pe Valerian Bedrule, prin viziunea temelor abordate şi prin originalitatea stilului, un poet emblematic al literaturii bucovinene, un descendent al poeţilor „iconari”, dar şi al expresionismului românesc de tip blagian. Lumina, susţine Dorina Ghideon, este mai mult decât un motiv recurent al poeziei lui Valerian Bedrule, ea este un simbol, un pivot central al liricii sale. În mai multe texte, numite de prezentatoare arte poetice, ea identifică lumina în cele două ipostaze ale sale, cea de vindecător al omului, dar şi a lumii, şi lumina bolnavă care se vindecă prin poezie. „Cântăreţul bolnav” al lui Blaga devine, aşadar, taumaturgul, cel care „vindecă lumina” şi o repune în drepturile sale fireşti de revelator şi filtru al sinelui poetic. Dorina Ghideon vede în Valerian Bedrule un poet complex şi complet, erudit, un poet al timpului său, care „atacă” cu aceeaşi uşurinţă teme din cele mai diverse şi care crează un limbaj poetic original, inovator, în prozodia riguroasă a „dulcelui stil clasic”.\n\nTot despre „vindecarea prin lumină” a vorbit şi poeta şi eseista prof. Paraschiva Abutnăriţei care remarcă, la rândul său, în evoluţia poeziei lui Valerian Bedrule, o tendinţă de limpezire, de transmitere mai puţin ermetizată a eului poetic. Coborâtor din „stirpea iconarilor”, autorul devine mai interesat de „cetate”, de locuri cu mare încărcătură spirituală, (precum Cernăuţiul, de exemplu), de trecutul „mitic” bucovinean, dar şi de contemporani, în egală măsură. Spre exemplificare a citit/citat un sonet dedicat sonetistului bucovinean Nicolae Şapcă, dar şi un poem închinat lui Mihai Eminescu. Remarcă, de asemenea, muzicalitatea textelor lui Valerian Bedrule, frumuseţea metaforelor, evoluţia mijloacelor poetice care au făcut „un salt calitativ” de la momentul debutului. Dacă grafica plachetei „Cu fluturi în călcâie” era semnată de talentata sa colegă, prof. Adina-Maria Butnaru, „Aş vindeca lumina” este ilustrat chiar de autor, dezvăluindu-ne, iată, o altă latură a poetului-artist.\n\nŞi-au mai exprimat opinii competente şi elogiative despre poezia lui Valerian Bedrule şi, mai ales, despre volumele lansate, poetul şi istoricul Ioan Popoiu, epigramistul Constantin Bulboacă, poeta Maria Creţu, scriitoarea Jenica Romanică şi i s-a transmis un mesaj de susţinere şi apreciere din partea conducerii Societăţii Scriitorilor Bucovineni, prin gândul preşedintelui acesteia, Alexandru Ovidiu Vintilă, şi vocea secretarului societăţii, Paraschiva Abutnăriţei.\n\nMereu surprinzătorul şi scormonitorului înţelesurilor ascunse ale trecutului, prof. dr. Ion Filipciuc, scriitor şi cercetător de seamă al Bucovinei, a reuşit să ne uimească şi de această dată, prezentând prezenţilor un colaj de imagini ale Bucovinei de altădată, aşa cum au fost ele surprinse pe pânza unor pictori mai mult sau mai puţin cunoscuţi, dându-ne, în stilul său grav şi hâtru în acelaşi timp, explicaţii despre cele vizionate.\n\nVenit din Mălinii lui Labiş, alături de delicata şi talentata sa tovarăşă de viaţă, prof. Puiu Creţu, după ce ne-a emoţionat cu flautul său fermecat într-un micro-recital din care nu a lipsit „Rapsodia Română”, s-au alăturat artiştilor locali prof. Romeo Constantin Grosu (chitară şi nai) şi prof. Niţă Bârsă (clape), într-un trio fantastic care a ridicat, la propriu, sala în picioare şi a dezlănţuit o adevărată furtună de aplauze.\n\nCuvântul autorului, plin de miez şi de bine-cunoscuta gingăşie sufletească, a încheiat unul dintre cele mai reuşite evenimente găzduite de BMCM de la redeschiderea sa.",
        "label": "Bucovina"
    },
    {
        "title": "Eveniment cultural de suflet organizat înainte de Crăciun, de Uniunea Polonezilor din România FOTO",
        "text": "Eveniment cultural de suflet, la Solonețu Nou, unde a avut loc a XXI-a ediție a Festivalului „La Ieslea Domului”, organizat de Uniunea Polonezilor din România. Festivalul se desfășoară în fiecare an la Solonețu Nou, în preajma Sărbătorii Nașterii Domnului.\n\nEvenimentul acesta s-a înscris ca o permanență în calendarul manifestărilor organizate de Uniunea Polonezilor din România.\n\nFestivalul a fost deschis de președintele Uniunii Polonezilor din România, deputatul Ghervazen Longher care s-a adresat copiilor, tinerilor, profesorilor și tuturor celor prezenți exprimându-și bucuria că ne întâlnim deja pentru a 21-a oară și că în continuare păstrăm și cultivăm această frumoasă tradiție.\n\nLa ediția din acest an au participat preșcolari și elevi din Solonețu Nou, Baineț, Vicșani, Moara, Siret, Poiana Micului, Pleșa, Cacica, Păltinoasa, Suceava, precum și liceenii care învață limba polonă în Suceava și la Colegiul „Alexandru cel Bun” din Gura Humorului, însoțiți de profesori, părinți și bunici.\n\nCopiii au pregătit un spectacol de Crăciun și au reușit să încânte publicul prezent la eveniment.\n\nAu fost prezenți inspectorul pentru limba polonă în cadrul Inspectoratului Școlar Județean Suceava, Cristina Maria Albu, președintele Uniunii Polonezilor din România, deputatul Ghervazen Longher, pr. dr. Stanislav Ioan Cucharec, capelanul polonezilor din dieceza de Iași si paroh în Solonețu Nou, precum și vicepreședinții uniunii.",
        "label": "Bucovina"
    },
    {
        "title": "Gheorghe Vicol: Susur de izvor",
        "text": "Gheorghe Vicol, educator cu rezultate de excepţie, mi-a sărit în ochi când am dat de informaţia că deţine zeci de premii şi diplome de excelenţă pentru cărţile sale de literatură pentru copii (între care „Virtutea Literară” a Ligii Scriitorilor Români, alte premii de la USR, apoi ale Societăţii Scriitorilor Bucovineni…), caz unic în săraca noastră viaţă literară. Săracă, dacă luăm în considerare interesul scăzut al mediilor româneşti pentru cartea de literatură, nu şi volumul uriaş de titluri apărute la miile de edituri născute inclusiv în localităţi fără oarece merite culturale – în cea mai mare parte – producătoare de simplă maculatură, expusă ostentativ pe tarabele citadine. O altă performanţă ţine de hărnicia scriitorului, zeci de volume dedicate copiilor, cel de-al 47-lea din creaţia sa, „În susur de izvor”. Mai adăugaţi şi prezenţa lucrărilor sale într-o mulţime de antologii şi culegeri de literatură pentru copii. De aceea a şi fost numit de recenzori „cel mai prolific autor de literatură pentru copii din Bucovina“.\n\nSă o spunem deschis: autorul e calificat pentru demersul său literar, Şcoala Pedagogică şi apoi Liceul Pedagogic, al cărui absolvent este, având în program ca obiect de studiu „Literatura pentru copii“, învăţată la clasă şi predată la ore demonstrative şi de practică pedagogică.\n\nSe scrie multă literatură pentru copii de la Elena Farago încoace, George Călinescu apreciindu-i „poeziile în stil abecedar (în continuitatea lui Coşbuc)”1:\n\n„Moş Crăciun în noaptea asta / Bate-ncet la orice geam, / Şi întreabă dacă-n casă / Sunt ori nu copii…“, dar nici Gheorghe Vicol nu rămâne mai prejos. Cităm la întâmplare volumele sale: Academia şoriceilor, 1998, Povestile lui Nicusor, 1999, Ecouri din copilărie, 2006, Flori de salcâm. Antologie, 2009, „Parfumul dimineţii”, 2013, Miniaturi din călimară. Versuri pentru copii, 2018, „Zburând cu fluturii prin anotimpuri – Primăvara”, 2019, În joc cu iezii: poezii pentru copii, 2020, Împăratul cocorilor. Poezii pentru copii, 2023…, iar şirul cărţilor va continua cu siguranţă.\n\nVolumul de faţă, „În susur de izvor” (subtitrat „Poezii pentru copii“) continuă tematica şi stilul, ba chiar şi prozodia celor menţionate mai sus: „Din micuţa vizuină, / Un bursuc trezit în zori / A zărit zburând cocori / Pe cupola cristalină“.\n\nÎn majoritatea creaţiilor dedicate celor mici, poetul se foloseşte în sensul tradiţional al cuvântului de naraţiune, adesea jucăuşă, şi de descriere simplă, fără a depăşi faza alexandrină a colecţiilor de poezii de inspiraţie folclorică. E clar, intenţia lui Gheorghe Vicol e una limpede: nu moare după metaforă şi metaforizare, nici după preţioasa alegorie, mai dificil de înţeles, dar personificarea o stăpâneşte. El se adresează doar micilor cititori şi vrea să fie înţeles.\n\nÎn cadenţă: un, doi, trei!\n\nUn pârâu pe sub arini,\n\nCunoaşte foarte bine universul rustic, azi pe cale de dispariţie, dominat de imagini, toate vesele, de păsări de pe lângă curţile ţărăneşti, unele nu prea luate în seamă de alţi creatori, umanizând vietăţi precum cioroii, ciocârlanii, o rândunică, broaştele, ori oile ieşite pe imaş, un cocoş şi un curcan în sfadă: „Iese-n uşă o nepoată / Şi întreabă răspicat: / – Spuneţi-mi, ce s-a-ntâmplat? / Zice veselă bunica: / – Nu s-a întâmplat nimica!…“ Ca la George Topârceanu: „Ce să fie? Nu-i nimic. / A trecut acceleratul!“.\n\nVin la rând iepuroiul, găinile cu nelipsita vulpiţă, dar şi cu pisica şi motanul, răţoii şi boboceii de raţă „plini de vervă şi poznaşi,“, de păsări călătoare: ciocârlia, cocostârci, de vietăţi dragi ale pădurii (nu ale codrului) căprioare, iezi jucăuşi, insecte ca albinuţe, gândăcei, cărăbuşi, greieri, gărgăriţele şi alte gângănii, licurici…\n\nAdesea uită de plante şi vieţuitoare trecând la manualul de istorie: „În pădurea de stejari / Umblă zimbrii legendari, / Pregătind în primăvară / Noi veşminte pentru ţară“.\n\nŞi o impresie vagă că uneori uită de copii: „A nins mai multe zile-n şir, / Câmpia-i nesfârşit altar, / Omătu-i primul suvenir, / E preţiosul iernii dar“.\n\nÎncearcă şi alte domenii la modă: Frunze de trifoi (I) (tristih & senryu & haiku) – „Versurile sar / gardul şi fug la fata / cu rime în sân“.\n\nSemn că literatura pentru copii a fost un exerciţiu necesar lansării în literatura celor mari.\n\nGeorge Călinescu, la p.705, Istoria literaturii române de la origini până în prezent, Minerva, 1982",
        "label": "Bucovina"
    },
    {
        "title": "Ingrid Galan şi Andrei Chirilă, Miss şi Mister Boboc ai CN „Eudoxiu Hurmuzachi”",
        "text": "Vineri, 8 noiembrie, începând cu ora 18.00, în sala Casei de Cultură a municipiului Rădăuţi, în prezenţa unui public numeros, s-a scris povestea unei noi generaţii de boboci talentaţi, ambiţioşi şi plini de entuziasm.\n\nCea de-a XV-a ediţie a acestui frumos eveniment a fost dovada legitimă că o competiţie înseamnă mai mult decât un simplu concurs, reprezentând un proces elaborat prin care se unesc generaţii, se nasc şi se consolidează prietenii, se creează amintiri neuitate dar mai ales se oferă unor tineri talentaţi oportunitatea de a străbate împreună orizonturi nebănuite de creativitate în postura proaspătă de liceeni.\n\nPrin dans, momente de umor şi virtuozitate artistic-interpretativă, bobocii noştri au arătat că seara balului poate să echivaleze cu o succesiune de momente imposibil de uitat, cu un veritabil spectacol.\n\nCele 8 perechi de boboci frumoşi şi inteligenţi au pus la grea încercare expertiza şi competenţa de evaluatori a membrilor juriului atunci când şi-au prezentat momentele artistice îndelung exersate. Concurenţii au reuşit astfel să ofere publicului, prin intermediul dansului clasic şi contemporan, al muzicii şi teatrului, o succesiune de momente deosebite, răsplătite de cei prezenţi cu îndelungi şi binemeritate aplauze.\n\nSeara magică a fost moderată de elevii claselor a XII-a, Macovei Ana Maria şi Pânzar Tudor, urmaţi de prezentatorii probei surpriză, Creţu Ilinca şi Hrişcă Andrei. Aceştia au evidenţiat cu inspiraţie fiecare moment în parte, călăuzind publicul pe traiectoriile unei imagini de ansamblu unice, într-o atmosferă destinsă şi, în aceeaşi măsură, electrizantă. Alături de ei, pe scenă, cu dorinţa arzătoare de a dobândi titlul de Miss şi Mister Boboc CNEH 2024, au evoluat elevii: Fedorciuc Teodora – IX E şi Prelipcean Ioan – IX D (perechea 1), Prelipcean Sofia – IX B şi Galan Gabriel – IX B (perechea 2), Juravle Lorena – IX E şi Bodnariuc Darius – IX E (perechea 3), Galan Ingrid – IX D şi Mandici Ştefan – IX A (perechea 4), Şindilar Alexandra – IX E şi Lupu Matei – IX E (perechea 5), Vlad-Sabie Ana – IX D şi Finkel David – IX C (perechea 6), Chiran Ana – IX E şi Serediuc Alexandru – IX A (perechea 7), Juravle Clara – IX D şi Chirilă Andrei – IX C (perechea 8.).\n\nElevii organizatori au reuşit să formeze, pe parcursul săptămânilor de pregătire, o echipă frumoasă, implicată deplin în regizarea şi execuţia unui eveniment pe care şi l-au dorit, încă din primul moment, o reuşită confirmată pe deplin în seara de vineri.\n\nCâştigătorii actualei ediţii a Balului Bobocilor din cadrul „Colegiul Naţional Eudoxiu Hurmuzachi”: Locul I – Miss Boboc Galan Ingrid şi Mister Boboc – Chirilă Andrei, Locul al II-lea: Prelipcean Sofia şi Serediuc Alexandru, Locul al III-lea: Şindilar Alexandra şi Lupu Matei. Miss Popularitate a fost desemnată eleva Chiran Ana, iar titlul de Mister Popularitate i-a revenit elevului Mandici Ştefan.\n\nPremierea bobocilor a fost precedată de prestaţia cunoscutului cântăreţ Killa Fonic, interpret de muzică trap popular în rândul adolescenţilor, care a reuşit să creeze o atmosferă plină de energie şi entuziasm, demonstrând că statutul de artist nu se rezumă la interpretarea muzicală, ci înglobează mai ales interacţiunea emoţionantă cu oamenii care te susţin şi te apreciază ca om şi ca artist, aspect vizibil mai ales în momentele petrecute pe scenă alături de organizatori.\n\nPe parcursul sesiunilor de pregătire derulate în aproximativ două luni, elevii organizatori au reuşit, coordonaţi de director adjunct prof. dr. Lăzărescu Luminiţa, consilier educativ prof. Leon-Postolache Miriam şi de coregrafa Clipa Valentina, să orchestreze un spectacol ce va rămâne pentru multă vreme în memoria celor prezenţi şi în panoplia momentelor frumoase ale colegiului. Le mulţumim tuturor profesorilor, părinţilor, elevilor şi, nu în ultimul rând, sponsorilor a căror generozitate a făcut posibilă reuşita evenimentului. Nu în ultimul rând, mulţumiri celor care au imortalizat într-o manieră profesionistă evenimentul în instantanee şi cadre fotografice de excepţie, domnilor Derevlean Daniel şi Strugaru Florin. (Prof. dr. FLORIN GEORGE POPOVICI)",
        "label": "Bucovina"
    },
    {
        "title": "Ultima fotografie... sau cum te așteaptă moartea la întoarcere din vacanță, pe un drum îngust și sufocat de vehicule FOTO",
        "text": "Ultima fotografie a celor patru, părinți și copii, morți în accidentul de luni dimineață de la Cumpărătura, a devenit virală pe internet.\n\nO distribuie rudele victimelor, cunoștințe, oameni în stare de șoc, ce se întreabă cum de s-a putut petrecere o astfel de tragedie.\n\nConstantin și Anca Lăzărescu, împreună cu cei doi fii ai lor (de 8 și 10 ani) ne zâmbesc senini de pe plajă, în ultima lor zi de vacanță la mare, neștiind că de fapt e ultima lor vacanță.\n\nCa o ironie, după ce au rămas cu mașina în drum pe la Buzău din cauza unei defecțiuni și au reușit să o scoată la capăt, fiind ajutați de un alt șofer, care le-a preluat autoturismul cu o platformă, la doar câțiva kilometri de casă, pe un drum european vai de mama lui, îngust și sufocat de trafic, le-a ieșit o cisternă în cale și destinul le-a fost frânt într-o clipă.\n\nDin simplul motiv că s-au aflat în momentul nepotrivit, în locul nepotrivit…adică în calea unul mastodont scăpat de sub control!\n\nCei mai mulți își vor aminti însă de ei, de toți patru, din fotografia asta, care face înconjurul internetului, pentru că pe rețelele de socializare curg mesajele de condoleanțe și toată comunitatea din Volovăț îi plânge.\n\nMărturisesc faptul că în ani de zile am relatat de la locul a zeci de accidente cumplite, cu morți și cu răniți, cu cadre medico-sanitare care resuscitau cu disperare în încercarea de a mai simți un puls (pentru că așa fac, mai ales atunci când victime sunt copii, resuscitează din reflex și cu disperarea omului care are și el copii acasă și care vrea să mai acorde vieții o șansă) dar mai cumplit ca acesta nu mi s-a părut nici unul, atât prin amploare dar și prin prisma faptului că o întreagă familie a fost pur si simplu spulberată în câteva clipe, în vacanță, și în apropiere de casă.\n\nÎn câmpul acela, cu floarea soarelui, într-o zi de vară, și-au dat ultima suflare cinci oameni (pentru că și buzoianul care îi ajutase a murit în accident), după ce un șofer inconștient a adormit la volanul unei cisterne și a intrat pe contrasens.\n\nUn câmp care luni dimineață mirosea a moarte și a motorină scursă de prin rezervoare, un câmp plin de bucăți de mașini, care au zburat la zeci de metri distanță după impact.\n\nȘi tot ironic mi se pare și faptul că accidentul acesta s-a produs chiar în apropiere de metrul de autostradă turnat de Ștefan Mandachi în urmă cu ani buni, unde zac fiare contorsionate din alte eveminete rutiere – așa…ca o aducere aminte…ca un semn de întrebare la care însă autoritățile au tot dat din umeri.\n\nUn șofer ucrainean a produs tragedia și cred că precizarea își are rostul, pentru că șoferii de tir ucraineni sunt în trafic neglijenți, agresivi, nu respectă reguli, nu acordă prioritate de trecere nici măcar în sensuri giratorii. Și vorbesc din propria experiență, din postura de șofer!\n\nȘi cred cu tărie că mai marii IPJ Suceava ar trebui să ia atitudine și acești șoferi ucraineni să fie opriți în trafic și verificați, mai ales dacă și-au făcut timpii de odihnă – așa cum cere legea din Uniunea Europeană, pentru că nu e de glumă cu oboseala când ești la volanul unui mastodont, pentru că un astfel de mastodont scăpat de sub control poate produce tragedii!\n\nAcești șoferi trebuie trași pe dreapta la controalele în cascadă pe șosele, nu doar turiști sau suceveni care circulă cu autoturismele prin județ!\n\nAm văzut după accident cum drumarii curățau cu zel drumul ridicând praful, dar drumul acela nu are nevoie de curățenie, cât are nevoie să fie lărgit, astfel încât să arate ca un adevărat drum european, nu doar cu numele, pentru că este un drum intens circulat inclusiv de tiruri și de vehicule grele!\n\nDrumurile din județ sunt de ani întregi distruse sub greutatea tirurilor care tranzitează din Ucraina spre Uniunea Europeană, drumuri care în nici un caz nu sunt făcute pentru un asemenea trafic intens de vehicule grele!\n\nCe ar mai fi de spus după o așa tragedie, decât… să ne ferească Dumnezeu pe toți și să ne aibă în pază… mai ales pe drumurile din România!\n\nCondoleanțe și putere familiilor îndoliate, apropiaților victimelor și comunității din Volovăț – o comunitate de oameni gospodari și la locul lor, care cu siguranță acum când scriu se roagă pentru sufletele celor trecuți azi în veșnicie!",
        "label": "Bucovina"
    },
    {
        "title": "Fetiță de 10 ani, rănită grav de un cal, în timp ce mergea pe marginea drumului",
        "text": "Fetiță de 10 ani, rănită grav de un cal, în timp ce mergea pe marginea drumului. Aceasta a ajuns la spital iar proprietarul animalului s-a ales cu dosar penal.\n\nAccidentul s-a petrceut miercuri, de 13 noiembrie, în jurul orelor 14.30. În timp ce minora, din satul Părhăuți, comuna Todirești, se deplasa pe un drum comunal din localitatea Părhăuți, pe lângă bicicleta sa, pe lângă ea a trecut o căruță trasă de un cal, iar lângă acel cal se afla un mânz, care era dezlegat.\n\nMânzul s-a speriat și a lovit-o pe fetiță cu copitele, în zona șoldului drept, aceasta fiind rănită.\n\nLa fața locului, s-a deplasat un echipaj medical în vederea acordării îngrijirilor medicale de specialitate. Fetița a fost transportată ulterior la UPU Suceava.\n\nÎn cauză s-a fost întocmit dosar penal privind săvârșirea infracțiunii de ”vătămare corporală din culpă”.",
        "label": "Bucovina"
    },
    {
        "title": "Clădirea Școlii Gimnaziale Nr. 3 Suceava va fi reabilitată termic",
        "text": "Edilul a declarat că a fost semnat contractul de execuție al lucrărilor, finanțarea fiind prin PNRR.\n\nIon Lungu a precizat că valoarea contractului este de 9,8 milioane de lei. Proiectul prevede, printre altele, schimbarea șarpantei, termoizolarea pereților exteriori, înlocuirea ferestrelor și instalarea de panouri fotovoltaice și de pompe de captare aer-apă.",
        "label": "Bucovina"
    },
    {
        "title": "Șofer tupeist, lăsat fără permis pentru că s-a luat după o mașină de poliție în misiune, pentru a depăși coloana VIDEO",
        "text": "Șofer tupeist, lăsat fără permis pentru că s-a luat după o mașină de poliție în misiune, pentru a depăși coloana de vehicule. Este isprava unui bărbat de 44 de ani, din Bosanci, care a luat drept antemergător o mașină de poliție cu semnale acustice pornite.\n\nAcesta a încălcat legislația rutieră și a ignorat normele de siguranță în trafic.\n\nPolițiștii din autospecială se îndreptau spre locul unui accident rutier soldat cu vătămarea corporală a unei persoane, pe DJ 290, pe raza satului Bănești.\n\nAflându-se in deplasare, în timpul misiunii de intervenție, pe strada Parcului, la ieșirea din municipiul Suceava, polițiștii aflați în autospeciala condusă cu utilizarea semnalelor acustice și luminoase, au observat în spatele lor un autoturism care rula la mică distanță.\n\nȘoferul se ținea de autospeciala de poliție conducând agresiv și menținând un ecart minim față de aceasta, încercând să beneficieze de culoarul creat în trafic de misiunea de intervenție și deplasarea autospecialei în regim de urgență.\n\nImediat, polițiștii au blocat autoturismul respectiv în trafic și au legitimat șoferul, respectiv un bărbat de 44 de ani din comuna Bosanci, județ Suceava, preluând totodată datele de interes de la alți participanți la trafic, martori la eveniment.\n\nDe îndată, polițiștii și-au continuat misiunea principală de intervenție la evenimentul rutier de pe raza satului Bănești și, împreună cu echipajul medical, au realizat o intervenție profesionistă în sistem integrat, reușind să dispună măsurile necesare pentru salvarea victimei dar și pentru soluționarea procedurală a cauzei penale.\n\nȘoferul tupeist s-a ales cu suspendarea permisului auto pentru 180 de zile și cu amendă în valoare de 4.290 lei pentru conducere agresivă și alte abateri la regimul rutier.",
        "label": "Bucovina"
    },
    {
        "title": "Individ arestat preventiv după ce a agresat sexual fetița luată în plasament de soția lui",
        "text": "Individ arestat preventiv după ce a agresat sexual fetița luată în plasament de soția lui. Acesta a profitat de faptul că acesta a profitat de copilă un an de zile, victima suferind de retard mintal.\n\nLa data de 18 noiembrie, în jurul orei 11.00, Parchetul de pe lângă Judecătoria Fălticeni a solicitat instanței arestarea preventivă a inculpatului S.A, pe o perioadă de 30 de zile, după ce anterior, s-a dispus reținerea acestuia pentru o perioadă de 24 ore.\n\nFață de acesta, prin ordonanța procurorului din cadrul Parchetului de pe lângă Judecătoria Fălticeni, s-a pus în mișcare acțiunea penală, sub aspectul săvârșirii infracțiunii de agresiune sexuală săvârșită asupra unui minor, în formă continuată (un număr nederminat de acte materiale).\n\nProcurorii spun că, în cursul anilor 2023 – 2024, în perioada în care persoana vătămată minoră avea vârsta cuprinsă între 14 -15 ani și beneficia de măsura de plasament la asistent maternal profesionist, urmărind obținerea unei satisfacții sexuale, la diferite intervale de timp, inculpatul a atins-o, de mai multe ori, cu mâinile și cu organul său genital în zona organelor genitale.\n\nÎn referatul procurorilor se arată că bărbatul a profitat de imposibilitatea victimei de a-și exprima voința cauzată de handicapul psihic de care suferă (retard mintal moderat, vârsta mentală de 7 ani și 6 luni) precum și de poziţia de încredere şi autoritate, pe care acesta o avea, dată fiind calitatea de soţ al persoanei la care victima se afla spre creștere şi educare.\n\nCercetarea penală este efectuată de către IPJ Suceava –Biroul de Investigaţii Criminale Fălticeni, sub supravegherea procurorului de caz din cadrul Parchetului de pe lângă Judecătoria Fălticeni.",
        "label": "Bucovina"
    },
    {
        "title": "Buget generos pentru CJ Suceava în 2023, va fi ridicat un Spital de Oncologie",
        "text": "Bugetul Consiliului Județean Suceava pentru 2023 este mai mare decât cel de anul trecut cu 17%. Anunțul a fost făcut de președintele CJ Suceava – Gheorghe Flutur care a precizat că 2023 va fi un an al investițiilor.\n\n58% din buget, adică 509 milioane de lei, vor fi alocați pentru dezvoltare. Din suma totală, 326 de milioane vor fi asigurate din fonduri europene, a precizat Flutur.\n\nPrintre marile investiții prevăzute pentru acest an se numără: reabilitarea zidurilor Cetății de Scaun dar și construirea unui Spital de Oncologie în curtea Spitalului Vechi.\n\nGheorghe Flutur a precizat că licitația pentru desemnarea constructorului a fost făcută și a fost semnat contractul de execuție.\n\nSpitalul de Oncologie va avea o capacitate de 83 de paturi și ambulatoriu și spații pentru aparținătorii care vor dori să stea cu bolnavii.",
        "label": "Bucovina"
    },
    {
        "title": "Competiţii naţionale la Fălticeni",
        "text": "În perioada 25-27 octombrie, Clubul Copiilor Fălticeni a organizat două competiţii de importanţă naţională şi regională: Concursul naţional de ecologie şi protecţia mediului „O lume mai curată, o lume mai bună”, ajuns la a XV-a ediţie, şi Concursul interjudeţean de orientare turistică „Cupa Dumbrava Minunată”, ediţia a IX-a. Aceste evenimente au ca scop nu doar promovarea unor activităţi educative deosebite, ci şi cultivarea unei atitudini responsabile faţă de mediul înconjurător şi dezvoltarea abilităţilor de orientare turistică în rândul tinerilor.\n\nConcursul interjudeţean de orientare turistică „Cupa Dumbrava Minunată”, iniţiat de prof. Dan Beraru, coordonatorul cercului de orientare turistică de la Clubul Copiilor Fălticeni, a adunat anul acesta un număr impresionant de echipaje. 18 echipaje din judeţele Suceava, Braşov, Iaşi, Alba, Hunedoara, Bacău, dar şi din municipiul Bucureşti au concurat în această competiţie, care se bucură de sprijinul Federaţiei Române de Orientare. Evenimentul a adus laolaltă peste 100 de elevi şi 15 cadre didactice, care au pus în practică abilităţi de orientare turistică, necesare pentru a se descurca în terenuri necunoscute, folosind doar busola şi harta.\n\nPrintre instituţiile reprezentate în întrecere s-au numărat Colegiul Militar „Ştefan cel Mare” din Câmpulung Moldovenesc, Colegiul Naţional „Mihai Eminescu” din Suceava, Colegiul „Vasile Lovinescu” Fălticeni, Şcoala Gimnazială nr. 1 Vadu Moldovei, Şcoala Gimnazială Oniceni, Şcoala Gimnazială „Mihail Sadoveanu” Fălticeni. Din ţară au participat Palatul Copiilor Iaşi, Palatul Copiilor Botoşani, Clubul Copiilor Victoria, jud. Braşov, Clubul Copiilor Roman, Clubul Copiilor Cugir, judeţul Alba, Palatul Copiilor Târgovişte, Şcoala „Andrei Şaguna”, Deva, judeţul Hunedoara, Clubul Copiilor Comăneşti, judeţul Bacău, Palatul Naţional al Copiilor Bucureşti.\n\nCompetiţia a fost evaluată de experţi recunoscuţi la nivel naţional, precum ing. Florin Patraş, arbitru al Federaţiei Române de Orientare, asigurându-se astfel un standard ridicat de profesionalism.\n\nAlături de competiţia de orientare turistică, Clubul Copiilor Fălticeni a găzduit şi a XV-a ediţie a Concursului naţional de ecologie şi protecţia mediului „O lume mai curată, o lume mai bună”. Acest concurs a adresat o provocare elevilor din întreaga ţară şi din Republica Moldova, având ca scop creşterea gradului de conştientizare a importanţei protejării mediului şi stimularea creativităţii în găsirea soluţiilor ecologice. Concursul este destinat elevilor cu vârste cuprinse între 10 şi 19 ani, provenind atât din învăţământul de stat, cât şi privat, formal şi non-formal şi se desfăşoară în două faze: judeţeană şi naţională.\n\nSecţiunile concursului au inclus proiecte de mediu, eseuri, postere/afişe, desene şi obiecte realizate din materiale reciclabile, împărţite în două categorii de vârstă: gimnaziu şi liceu. Peste 150 de lucrări şi 35 de proiecte au fost înscrise la etapa a II-a a concursului, cu participare indirectă, din 27 de judeţe ale României, inclusiv din municipiul Bucureşti şi Republica Moldova. La etapa a II-a – cu participare directă, internaţională, desfăşurată în perioada 25 – 27 octombrie, la Clubul Copiilor Fălticeni, au participat 60 elevi şi profesori, din 15 judeţe, municipiul Bucureşti şi Republica Moldova.\n\nPe lângă competiţiile propriu-zise, programul evenimentelor a inclus şi activităţi menite să ofere participanţilor o experienţă educativă completă. Printre acestea s-au numărat organizarea unei expoziţii cu lucrările realizate, o excursie tematică la mănăstirile din zona Neamţului, drumeţii în zona locală, precum şi ateliere de lucru pe teme ecologice şi de creaţie artistică. Participanţii au avut ocazia să prezinte şi să susţină proiectele realizate în cadrul concursului, iar la finalul evenimentului va avea loc o festivitate de premiere, în cadrul căreia echipajele vor fi recompensate cu diplome, cupe şi medalii.\n\n„Aceste două activităţi se organizează cu sprijinul direct al Primăriei Municipiului Fălticeni, care asigură cazarea, masa şi transportul participanţilor la zona de concurs şi în parteneriat cu ISJ Suceava şi Colegiul «Vasile Lovinescu» Fălticeni. Sponsori sunt Club Rotary Fălticeni, Colegiile «Vasile Lovinescu» şi «Mihai Băcescu» Fălticeni, Editura CD Press, Societatea de Geografie din România – Filiala Suceava, SC Romfour, Alma Clinic, Alevia, SC Simos SRL, CAR Învăţământ Fălticeni, Merca SRL, Ocolul Silvic Başotă şi SLB Group” a precizat prof. dr. Marcel Porof, iniţiatorul Concursului „O lume mai curată, o lume mai bună”.\n\nPrin organizarea acestor concursuri, Clubul Copiilor Fălticeni şi-a reafirmat rolul de promotor al educaţiei ecologice şi al activităţilor extracurriculare care îmbogăţesc formarea elevilor. Concursul de ecologie şi protecţia mediului „O lume mai curată, o lume mai bună” contribuie la dezvoltarea unei generaţii de tineri conştienţi de importanţa protejării mediului şi capabili să identifice soluţii creative pentru conservarea acestuia.\n\nPe de altă parte, competiţia de orientare turistică „Cupa Dumbrava Minunată” nu doar că a testat abilităţile fizice şi intelectuale ale participanţilor, dar le-a oferit şi oportunitatea de a interacţiona cu natura într-un mod direct şi provocator, stimulând spiritul de echipă, orientarea în teren şi responsabilitatea faţă de mediu, abilităţi esenţiale în dezvoltarea personală a tinerilor.\n\n„Concursurile organizate de Clubul Copiilor Fălticeni reprezintă o ocazie valoroasă pentru elevi de a se implica în activităţi educative cu impact pozitiv asupra dezvoltării lor personale şi profesionale. Fie că vorbim de ecologie sau orientare turistică, aceste competiţii le oferă tinerilor nu doar şansa de a-şi testa cunoştinţele şi abilităţile, ci şi oportunitatea de a se conecta cu natura şi de a deveni cetăţeni responsabili şi implicaţi în protejarea mediului înconjurător. Organizarea acestor evenimente arată importanţa colaborării dintre instituţii publice, sponsori locali şi cadre didactice, care, împreună, pot crea experienţe educaţionale de neuitat pentru elevii din întreaga ţară” ne-au informat organizatorii.",
        "label": "Bucovina"
    },
    {
        "title": "Prieteni de pahar, sechestrați și agresați de trei indivizi cărora le ceruseră droguri",
        "text": "Prieteni de pahar, sechestrați și agresați de trei indivizi cărora le ceruseră droguri.\n\nÎn data de 07 noiembrie, procurorii din cadrul Parchetului de pe lângă Judecătoria Suceava, cu sprijinul lucrătorilor de poliţie judiciară din cadrul Inspectoratului de Poliţie Judeţean Suceava au dispus luarea măsurii reținerii, pentru o perioadă de 24 de ore față de M.D și V.V.Ș, respectiv la data de 08 noiembrie față de G.D.B., pentru săvârşirea infracțiunii de ,,lipsire de libertate în mod ilegal”.\n\nAceștia au sechetrat dou persoane, din care una minoră. Este vorba despre doi localnici din Pătrăuți.\n\nCei doi au consumat împreună băuturi alcoolice după care unul dintre ei a sunat un cunoscut din zona Dornești pentru ca acesta să îi aducă substanțe psihotrope.\n\nCunoștința a venit împreună cu alte două persoane iar prietenii de pahar s-au urcat în mașina lor pentru a lua prafurile.\n\nNumai că aceștia nu aveau bani și le-au propus celor trei să meargă împreună cu ei la casa unuia dintre ei, unde aveau băutură iar invitații să pună la bătaie drogurile.\n\nDealerii s-au enervat și au gonit cu mașina spre Dornești, cu cei doi petrecăreți sechestrați în interior.\n\nS-au oprit pe un câmp dintr-o zonă necunoscută persoanelor vătămate, fără a li se permite acestora coborârea.\n\nVictimele au fost agresate fizic, fiindu-le cauzate leziuni care au necesitat pentru vindecare 2-4 zile de îngrijiri medicale pentru persoana vatamată B.A şi 5-6 zile de îngrijiri medicale pentru persoana vătămată M.D.\n\nDupă ce au fost bătuți, cei doi amici de pahar au fost abandonați în câmp. Ei au mers la cel mai apropriat post de poliție și au cerut ajutor, fiind aduși la Pătrăuți de polițiști.\n\nÎn continuare, la data de 07 noiembrie, respectiv 08 noiembrie, procurorii din cadrul Parchetului de pe lângă Judecătoria Suceava au dispus punerea în mișcare a acțiunii penale și i-au prezentat pe inculpații M.D și V.V.Ș. și G.D.B în fața judecătorului de drepturi și libertăți din cadrul Judecătoriei Suceava cu propunere de arestare preventivă pentru 30 de zile, care a fost admisă.\n\nCercetările din cadrul dosarului de urmărire penală sunt realizate de către procurorii din cadrul Parchetului de pe lângă Judecătoria Suceava, urmând a fi documentată întreaga activitate infracțională.",
        "label": "Bucovina"
    },
    {
        "title": "Andreea Pîţu şi Ionuţ Toneţ, Miss şi Mister Boboc ai Liceului Tehnologic „Ştefan cel Mare” Cajvana",
        "text": "La sfârşitul săptămânii trecute, pe scena Căminului Cultural din oraşul Cajvana, a avut loc Balul Bobocilor, ediţia a XVIII-a. Organizatorii balului, directorul coordonator al liceului, Nicolae Robu, şi directorii adjuncţi Tomuţ Cristina, Iulian Ciotu şi Crăciun Marius, dar şi elevii claselor a XII-a şi-au dat silinţa şi au realizat un eveniment în care au îmbinat bunul-gust cu distracţia.\n\nBalul de anul acesta a abordat o temă interesantă: „Around the world / În jurul lumii”, iar eleganţa, frumuseţea, stilul, prestanţa sau extravaganţa şi inteligenţa au fost regulile jocului.\n\nPe parcursul călătoriei all inclusive, participanţii la concursul pentru titlurile de Miss şi Mister Boboc 2024 au încercat să demonstreze că sunt cei mai buni, purtând spectatorii prin Italia, Brazilia, Spania, Egipt, Anglia şi România.\n\nPentru ca totul să fie perfect, în spatele cortinei a muncit un grup de elevi din clasele a XII-a: Hasna Andreea, Ciotu Petronela, Răcari Rodica, Puscuţă Domnica, Pîţu Gabriela, Birgăuan Anamaria, Tomescu Floarea, Flutur Georgiana, dar şi doamnele diriginte ale claselor a IXa şi a XII-a, profesoarele Senciuc Daniela şi Lucan Casandra, precum şi Moroşan Sergiu, inginer de sistem.\n\nOrice concurs trebuie monitorizat şi, totodată, orice concurent a trebuit evaluat.\n\nEvaluarea din aceastui eveniment a fost făcută de un juriu format din persoane avizate, care au ştiut să aprecieze calităţile fiecărui concurent în parte: doamna preşedinte, director adjunct, Tomuţ Cristina, Miss Boboc 2023 – Iacoban Veronica, Mister Boboc 2023 – Tomescu Gabriel, Mitrofan Denis din partea sponsorilor, consilier educativ, prof. înv. primar Rotar Nicoleta, prof. Ureche Casandra – din partea consiliului profesoral şi Birgăuan Ionuţ – reprezentat al claselor a XII-a.\n\nMunca depusă de aceşti tineri ce râvnesc la premiile mari a fost răsplătită şi material, pe lângă aplauze şi laude. Acest lucru nu era posibil fără ajutorul a numeroşi sponsori. (…) Concursul nu a urmărit doar frumuseţea fizică a concurenţilor, ci şi aptitudinile, talentul, carisma şi personalitatea pentru că nu contează doar modul în care arată o fată sau un băiat, ci şi cum ştiu aceştia să capteze juriul şi publicul.\n\nConcurentele Pîţu Andreea, Motriuc Camelia Nicoleta, Buga Gabriela şi Pîţu Anamaria au avut grijă de fiecare amănunt, dorind să fie perfecte. Coafura, machiajul, manichiura, vestimentaţia, accesoriile, zâmbetul, carisma, toate au întregit paleta celor care au râvnit la titlul de Miss Boboc. Astfel, toţi cei implicaţi au adus mulţumiri speciale make-up artistelor, hair-styliştilor, echipei foto şi video.\n\nBăieţii, tineri şi frumoşi, au demonstrat că liceenii din Cajvana se pot baza pe ei. Astfel, au concurat pentru titlul de Mister Boboc 2024, Bucşa Toader, Dumitriuc Cristian Filip, Pâţu Vasile Antonio, Săvuţ Vasile, Strugar Grigore Mattia şi Toneţ Ionuţ.\n\nMomentele artistice presărate printre probele de aptitudini şi de dans au adus în scenă pe elevele din clasa I, respectiv Rusu Daria şi Chindriş Anastasia, care au uimit cu talentul lor muzical prin intermediul pieselor „Price Tag” şi „Sara perche ti amo”, dar şi eleve au evoluat apoi intrând în sfera comediei, elevele clasei a XII-a: Hasna Andreea, Flutur Georgiana si Tomascu Floarea care au stârnit râsul prin intermediul unei pantomime. Au mai evoluat tineri artişti precum Miruna Pascar, care a interpretat piesa „Nu te mai astept” a Alinei Eremia, Ştirbu Alexandra Camelia, care a emoţionat cu piesa Irinei Rimes, „Ce s-a întâmplat cu noi”, Gheorghe Ştirbu, care a interpretat piesele „Pe tărâmul interzis” şi „Nebun de alb ”.\n\nCa la orice manifestare de acest gen, organizatorii au avut şi invitaţi-surpriză. Astfel, Laura Lungu, o tânără artistă talentată de muzică populară, capabilă să transmită mari emoţii prin vocea sa, a avut o frumoasă evoluţie pe scena din Cajvana.\n\nPunctul culminant al balului a fost parada: concurenţii au defilat în faţa tuturor pentru a demonstra graţie, eleganţă şi stil.\n\nÎn timp ce juriul a deliberat, pe scenă, în aplauzele tuturor, a urcat invitatul special: Edward Sanda!\n\nSeara nu se putea încheia decât prin premierea bobocilor. Astfel, toţi concurenţii au fost răsplătiţi pe măsură: Miss Eleganţă – Motriuc Camelia Nicoleta, Miss Popularitate – Buga Gabriela, Miss Dans – Pîţu Anamaria, Mister Eleganţă – Bucşa Toader, Mister Popularitate – Strugar Grigore Mattia, Mister Dans – Pâţu Vasile Antonio, Mister Spontaneitate – Săvuţ Vasile, Mister Originalitate – Dumitriuc Cristian Filip.\n\nMult râvnitele titluri de Miss şi Mister Boboc au fost acordate elevilor Pîţu Andreea şi Toneţ Ionuţ. (Prof. înv. primar SESERMAN LIDIA-LOREDANA, responsabilă cu promovarea imaginii Liceului Tehnologic „Ştefan cel Mare” Cajvana)",
        "label": "Bucovina"
    },
    {
        "title": "Natura dăruieşte",
        "text": "În baza parteneriatului încheiat între Clubul Copiilor Fălticeni şi Şcoala Gimnazială „Al. I. Cuza” Fălticeni, în cadrul „Săptămânii verzi” derulate la nivelul şcolii partenere, elevii clasei a VI-a B, coordonaţi de prof. Adelina Haidău, au desfăşurat o activitate la sediul clubului. Aceasta s-a intitulat „Natura dăruieşte” şi a constat în realizarea de postere şi desene prin care să fie scoasă în evidenţă contribuţia naturii pentru o viaţă mai bună a locuitorilor Planetei. Au fost aduse în discuţie aspecte legate de folosirea energiei produsă de centralele eoliene, folosirea energiei verzi, dar şi problemele legate de poluarea atmosferică. Totodată s-a pus în valoare ideea de mediu curat şi existenţa celor patru anotimpuri, care aşa cum au sesizat înşişi elevii parcă nu mai sunt ca altă dată (acum verile sunt caniculare, iernile lungi şi geroase). Pentru a face legătura cu tematica cercului Foto cineclub, la care mare parte din elevii acestei clase sunt înscrişi, au fost realizate fotografii de toamnă ce vor face obiectul unei expoziţii. Discuţiile au fost libere şi bine documentate, astfel încât participanţii să înţeleagă mesajul transmis de titlul acţiunii şi să conştientizeze că natura dăruieşte dar şi noi trebuie să o protejăm. În baza aceluiaşi parteneriat, pe întreaga perioadă a anului se vor desfăşura şi alte activităţi de interes pentru elevi şi nu numai. (M. BUCULEI)",
        "label": "Bucovina"
    },
    {
        "title": "Descoperă și tu avantajele încălzirii casei cu un șemineu pe lemne puternic și elegant!",
        "text": "Te-ai gândit, cu siguranță, și nu doar o singură dată, la cum ai putea să-ți reduci costurile de încălzire și poate că ai și încercat să acționezi în acest sens, dar eforturile au fost inutile? S-ar putea să nu fi luat în calcul faptul că există soluții alternative pe care te poți baza atunci când vine vorba despre un nou nivel al confortul termic, combinat cu design-ul spectaculos.\n\nAșadar, fie că ești din Banat, Ardeal, Moldova sau cauți seminee Brasov, recomandarea prietenilor noștri de la PEFOC este să optezi pentru un șemineu pe lemne. Pe lângă căldura specifică focului de lemne și economiile la gaz, acesta are și numeroase beneficii. Întrebarea cel mai des întâlnită este dacă poți încălzi o întreagă locuință cu un șemineu, iar răspunsul este „da”! Trebuie să știi doar că, dispozitivele puternice caloric trebuie să corespundă anumitor condiții și așteptări termice.\n\nTipurile de focare ce pot încălzi întreaga locuință sunt adevărate minunății tehnologice. Unele modele de focare pentru șeminee sunt concepute pentru a genera căldură, iar altele sunt gândite să decoreze spațiile în care sunt amplasate. Așadar, dacă scopul tău este să încălzești locuința, atunci iată care sunt acele modele create pentru a îndeplini această cerință.\n\nFocarul Hoxter HAKA 150/51h\n\n Model din gama de top al focarelor Hoxter, HAKA 150/51h este realizat din materiale de înaltă calitate. Are o putere nominală de 16 kW (140-160 mp), putere maximă de 21 kW, putând ajunge la temperatura de 251 grade Celsius și randament de până la 80%. Combustibilul de ardere recomandat este lemnul de esență tare cu umiditate de maximum 20% sau cărbuni, iar timpul de ardere a lemnului la o umplere a focarului este de 4-5 ore (cu ușa închisă și ventilația focarului la un nivel mediu).\n\n \n\n Termofocarul Hoxter HAKA 63/51WI\n\n Focarul de șemineu tip centrală care face parte din gama premium Hoxter, funcționează pe principiul centralei clasice pe gaz. Acest model este extrem de eficient pentru încălzirea caloriferelor, dar și o alternativă elegantă la centralele pe lemne cu boiler. Puterea nominală este de 10 kW (încălzește între 90-110 mp), puterea maximă – 24 kW și are un randament de până la 80%. Acest termoșemineu este dotat cu serpentină de siguranță din cupru, structură din oțel de grosime generoasă, reglaj de aer la admisie și poate fi legat pe circuit propriu sau în paralel cu o altă sursă de încălzire.\n\nFocarul pe peleți\n\n Aceste modele de șeminee sunt concepute special pentru eficiență, atunci când vine vorba despre încălzirea economică a locuinței. Arderea peleților poate genera suficientă căldură pentru întreaga casă, menținând-o pe o perioadă îndelungată. Alegând aceasta variantă, vă veți bucura automat de raportul excelent dintre randament și consumul echilibrat de combustibil. Totuși, cum poate fi distribuită această căldură în toate camerele din casă? Răspunsul este unul cât se poate de simplu: distribuția de aer cald. Aerul cald va fi captat din hota șemineului și va fi distribuită chiar și spre o cameră depărtată de șemineu sau chiar și la subsol.\n\nDacă locuiți cu întreaga familie la casă, focarele Hoxter din gama meșterilor de la Sibiu sunt dispozitivele perfecte pentru spațiile mari și impunătoare. Magazinul online www.pefoc.ro pune la dispoziție o varietate de modele, astfel încât să-l poți găsi pe cel mai potrivit pentru nevoile tale de încălzire.\n\nSpecialiștii vă stau la dispoziție cu sfaturi practice și transparență totală. Așadar, acum este momentul perfect să-ți cumperi un șemineu, sobe ieftine sau premium, un grătar de grădină sau un coș de fum doar de la cei mai buni din domeniul termicelor de calitate superioară!",
        "label": "Bucovina"
    },
    {
        "title": "Ion Lungu le dă asigurări comercianților din Bazar că nu vor suporta ei cheltuielile cu încălzirea FOTO",
        "text": "Primarul municipiului Suceava, Ion Lungu, le dă asigurări comercianților din Bazar că nu vor suporta ei cheltuielile cu încălzirea. Precizarea vine după ce au apărut zvonuri că oamenii vor plăti din propriile buzunare încălzirea Bazarului.\n\n \n\n „Am avut discuții cu comercianții din bazar pe tema suportării costurilor de încălzire. I-am asigurat că nu vor plăti ei încălzirea bazarului, așa cum vehiculează. Sistemul de încălzire a bazarului este racordat la rețeaua centralizată de încălzire a orașului, iar costurile vor fi suportate de municipalitate. Municipalitatea a investit 10.000.000 euro în bazar pentru a crea condiții civilizate de lucru. Vom continua lucrările de modernizare a bazarului în zonele din afara halelor acoperite”, a declarat Ion Lungu.",
        "label": "Bucovina"
    },
    {
        "title": "Revendicările angajaţilor de la Arhivele Naţionale, în prim-plan",
        "text": "La solicitarea EUROPOL – Sindicatul Poliţiştilor Europeni, miercuri s-a desfăşurat o şedinţă a Comisiei de Dialog Social (CDS) la Prefectura Suceava.\n\nÎn cadrul întâlnirii, angajaţii Serviciului Judeţean Suceava al Arhivelor Naţionale, aflaţi în grevă generală pe termen nelimitat începând cu 11 noiembrie, au avut oportunitatea să-şi prezinte revendicările.\n\nReamintim că principalele cerinţe ale angajaţilor vizează egalizarea salariilor cu cele ale colegilor din structura centrală a Arhivelor Naţionale, conform principiului „la muncă egală, salarii egale”. De asemenea, aceştia au solicitat îmbunătăţirea condiţiilor de muncă şi ale celor de păstrare a documentelor, invocând necesitatea modernizării şi adaptării la standarde mai ridicate.\n\nLa precedenta şedinţă a CDS, reprezentanţii angajaţilor Direcţiei Sanitar Veterinare şi pentru Siguranţa Alimentelor (DSVSA) şi-au prezentat revendicările, axate în principal pe soluţionarea problemei legate de nivelul scăzut al salarizării în comparaţie cu structurile centrale.\n\nAm fost informaţi că, pe parcursul discuţiilor, prefectul Alexandru Moldovan şi-a manifestat deplina disponibilitate pentru dialog în cadru instituţional, urmând ca revendicările să fie transmise către ministerele de resort în vederea identificării măsurilor de soluţionare. (N.B.)",
        "label": "Bucovina"
    },
    {
        "title": "Vasile Râmbu solicită rapoarte de activitate de la șefii de servicii din Primăria Suceava",
        "text": "Vasile Râmbu solicită rapoarte de activitate de la șefii de servicii din Primăria Suceava. Cel puțin așa a declarat edilul miercuri, care a menționat că a discutat cu șefii din Primărie dar și cu directorii unităților de învățământ din municipiu.\n\nAcesta a spus consilierilor locali că în școli este nevoie de noi consilii de administrație și le-a cerut să se organizeze în acest sens.\n\n”Zilele trecute am avut o întâlnire cu directorii de direcții din Primărie. Ghicind cam ceea ce vă doriți dumneavoastră, le-am transmis și gândurile și intențiile dumneavoastră dar și ale mele.\n\nIeri, am avut discuții cu șefii de serviciu, că poate că unii din directorii din Direcții sunt foarte copleșiți de atribuții și poate că au mai diluat puțin semnalul. Am adresat aceeași rugăminte tuturor.\n\nAm cerut și directorilor și șefilor de servicii un mic material sub formă de raport, din care să aflăm unde sunt ei situați acum și cam unde trebuie să ajungă pentru a performa.\n\nO altă întâlnire am avut-o cu directorii de școli. Constat o comisie foarte solidă de specialitate cu oameni foarte valoroși și vă rog să mă credeți că nu arunc vorbe fără acoperire.\n\nNoi avem 30 de școli arondate Primăriei și trebuie să abordăm acest domeniu cu toată seriozitatea. Ei au nevoie foarte repede de consilii de administrații și de aceea vă rog să ne organizăm în acest sens”, a declarat Vasile Râmbu.",
        "label": "Bucovina"
    },
    {
        "title": "Gheorghe Flutur face demersuri pentru construirea unui drum pentru tirurile care vin din Ucraina, în zona Vicovu de Sus",
        "text": "Gheorghe Flutur face demersuri pentru construirea unui drum pentru tiruri în zona Vicovu de Sus. Consiliul Județean Suceava se va implica în realizarea acestui proiect.\n\nDupă deschiderea Punctul de Trecere a Frontierei de la Vicovu de Sus (PTF), președintele CJ Suceava, Gheorghe Flutur, a cerut Guvernului României și Ministerului Transporturilor și Infrastructurii găsirea unei soluții pentru traseul TIR-urilor care vin din Ucraina prin construirea unei șosele de la Vicovu de Sus spre Bilca, Frătăuții Noi, Climăuți, până la intersecția cu viitoarea Autostradă A7.\n\n\n\nMinisterul Transporturilor a trimis o echipa în teren care a făcut un studiu de oportunitate, iar în prima ședința de Consiliu Județean vom supune aprobării un parteneriat CJ Suceava – Compania Națională de Administrare a Infrastructurii Rutiere (CNAIR), parteneriat care prevede împuternicirea CJ Suceava pentru a organiza procedurile legale pentru întocmirea studiului de fezabilitate și a proiectului pentru acest drum. Gheorghe Flutur a declarat marți că CJ Suceava se va implica așa cum a făcut-o și la Centra orașului Gura Humorului, la Drumul Expres Suceava – Botoșani, urmând a fi scoasă la licitație realizarea documentației pentru acest drum. Vor fi 2 tronsoane, unul de la Vicovu de Sus – Climăuți, (la Climăuți se are în vedere modernizarea PTF, construirea unei parcări de TIR-uri și deschiderea unei treceri cu Ucraina), apoi tronsonul Climăuți – Autostrada A7. Pe acest drum vor circula mijloacele de transport are vin din Ucraina, atât prin PTF Vicovu de Sus cât și prin cel de la Ulma și mai nou, Climăuți – Fântâna Albă – unde miercuri deja are loca întâlnirea între specialiştii de la Guvernele de la București și Kiev. Gheorghe Flutur, a solicitat CNAIR modernizarea porțiunii Drumului Național care trece prin Vicovu de Sus – Vicovu de Jos – Gălănești – Rădăuți pentru că sunt fonduri alocate de Guvernul României încă de anul trecut.\n\nDe asemenea, a cerut ridicarea restricțiilor pe mai multe Drumuri Naționale, atât la podul de peste Siret de la Zvoriștea cât și pe traseul Marginea – Păltinoasa și grăbirea lucrărilor la podul de la Milișăuți care întârzie nepermis de mult.",
        "label": "Bucovina"
    },
    {
        "title": "Șanse de câștig la pariuri sportive: cum să le folosești în avantajul tău?",
        "text": "Pariurile sportive reprezintă un domeniu captivant și provocator, în care șansele de câștig devin un element cheie în strategia oricărui jucător dedicat. Dar cum poți transforma aceste șanse în aliați fideli pe drumul către victoria în lumea complexă a pariurilor sportive?\n\nEvaluarea corectă a șanselor de câștig începe cu o înțelegere profundă a modului în care acestea sunt exprimate. Prima sarcină este să te familiarizezi cu formatele diferite în care cotele sunt prezentate, cum ar fi fracționare, zecimale sau americane. Fiecare dintre aceste formate oferă informații distincte despre relația dintre suma pariată, potențialul profit și probabilitatea estimată de câștig.\n\nÎn formatul fracționar, cotele pentru pariuri sportive sunt prezentate sub forma unei fracții, cum ar fi 3/1. Numărătorul reprezintă potențialul profit, iar numitorul indică suma pariată inițial. De exemplu, în cazul cotelor 3/1, pentru fiecare unitate monetară pariată, vei câștiga 3 unități în plus. Înțelegerea acestei relații simple este esențială pentru a evalua impactul financiar al unui pariu.\n\nCotele zecimale oferite de orice casă de pariuri sportive pot fi exprimate și sub formă de numere zecimale, cum ar fi 4.00. Această formă este mai intuitivă pentru mulți pariori, deoarece suma totală pe care o vei primi (profit inclus) este reprezentată direct de numărul prezentat. În exemplul 4.00, pentru fiecare unitate pariată, vei primi înapoi 4 unități.\n\nCotele americane includ două tipuri principale: pozitive și negative. Cotele pozitive, cum ar fi +300, indică profitul pentru fiecare pariu de 100 de unități. Pe de altă parte, cotele negative, cum ar fi -200, arată suma pe care trebuie să o pariezi pentru a obține un profit de 100 de unități. Aceste cote oferă o perspectivă rapidă asupra modului în care casele de pariuri sportive România evaluează șansele unui eveniment.\n\nPentru a afla mai multe informații despre cele mai interesante cote oferite de case de pariuri din România îți recomandăm să accesezi https://meteolaram.org/\n\nCând vine vorba de maximizarea șanselor de câștig la casa pariurile sportive, cunoașterea profundă a sportului și a echipelor sau a jucătorilor implicați într-un eveniment este esențială. Acest aspect nu se rezumă doar la a privi un meci din perspectiva simplă a rezultatului final, ci implică și o analiză atentă a unui set variat de factori.\n\nStatistici relevante despre echipe și jucători, forma actuală a acestora, precum și starea lor fizică sunt elemente cheie în evaluarea șanselor de câștig. O privire atentă asupra istoricului întâlnirilor dintre echipele implicate, a celor mai recente rezultate pariuri sportive și a modului în care acestea s-au descurcat în circumstanțe similare poate oferi indicii prețioase cu privire la rezultatul posibil al evenimentului.\n\nDe asemenea, factorii externi care pot influența performanța echipei trebuie luați în considerare. Aceștia pot include schimbări în componența echipei, condiții meteorologice, accidentări ale jucătorilor cheie sau chiar factori psihologici. Cunoașterea acestor aspecte și a unor ponturi pariuri sportive, poate adăuga o dimensiune suplimentară în evaluarea șanselor de câștig și te poate ajuta să anticipezi evenimente neașteptate care ar putea afecta rezultatul final.\n\nCu cât investești mai mult timp în cercetare și analiză și ești mereu la curent cu cele mai noi pariuri sportive rezultate, cu atât vei dezvolta o înțelegere mai cuprinzătoare a sportului și a variabilelor care pot influența desfășurarea unui eveniment. Informațiile detaliate pe care le obții și anumite informații despre pariuri sportive ponturi te vor ajuta să faci predicții mai precise, să identifici oportunități valoroase și să eviți pariurile bazate exclusiv pe noroc.\n\nUn alt instrument esențial în utilizarea șanselor de câștig în avantajul tău este analiza istoricului de pariuri. Revizuirea modului în care șansele au evoluat în trecut pentru anumite echipe sau evenimente îți poate oferi o perspectivă asupra modului în care casele de pariuri ajustează cotele în funcție de performanța anterioară. Identificarea modelelor în aceste ajustări îți poate oferi un avantaj semnificativ, în acest caz o aplicație pariuri sportive fiind un instrument cât se poate de util.\n\nIndiferent de cât de sigură pare o alegere, gestionarea corectă a fondului destinat pentru pariuri sportive online este esențială. Stabilirea unui buget de pariere și respectarea lui cu strictețe te protejează de pierderi semnificative și îți permite să pariezi responsabil pe termen lung.\n\nUn parior inteligent înțelege importanța diversificării portofoliului de pariuri. A plasa toate pariurile pe un singur tip de eveniment sau o singură echipă poate fi periculos. Așadar, prin consultarea în detaliu a unei game cât mai variate de pariuri sportive oferta și distribuirea pariurilor pe mai multe evenimente sau tipuri de pariuri, îți minimizezi riscul și îți maximizezi șansele de câștig pe termen lung.",
        "label": "Bucovina"
    },
    {
        "title": "Gheorghe Flutur anunță extinderea rețelelor de apă și canal la Rădăuți",
        "text": "Președintele Consiliului Județean Suceava a semnat marți autorizația pentru executarea lucrărilor de construire pentru „Reabilitarea și extinderea rețelelor de apă și apă uzată în localitatea Rădăuți” din cadrul proiectului „Dezvoltarea infrastructurii de apă și apă uzată din județul Suceava în perioada 2014-2020 – Rădăuți” (finanțare POIM).\n\nSe vor executa următoarele lucrări de construcții, în valoare de 59.481.996 lei, a declarat Gheorghe Flutur.\n\nEste vorba despre reabilitare conducte de transport apă potabilă: înlocuire conductă de transport apă potabilă pe o lungime totală de 7.325 m, pe care s-au prevăzut cămine de aerisire, cămine de vane de linie, cămine de vane și golire; se vor realiza subtraversări ale DJ 178C și cale ferată și supratraversări cursuri de apă și canale.\n\nDe asemenea, se va realiza reabilitare rețea de distribuție apă potabilă pe o lungime de 1.723 m pe care s-au prevăzut hidranți subterani, cămine de golire, cămin de „linie” și de „capăt rețea”, cămin de vane și golire, cămine de măsură debit și presiune; se va realiza reabilitarea branșamentelor; se vor realiza subtraversări de cale ferată și canal.\n\nVa fi extinsă rețeaua de distribuție apă potabilă, pe o lungime de 13.949 m, pe care s-au prevăzut hidranți subterani, se vor realiza branșamente la locuințe, cămine de golire, cămine de aerisire-dezaerisire, cămine de vane de linie, cămine de vane și aerisire, cămine de vane și golire, iar subtraversările de cale ferată și canale se vor realiza prin foraj orizontal.\n\nDe asemenea, se are în vedere reabilitarea rețelei de canalizare ape uzate menajere pe o lungime de 698 m, reabilitarea racordurilor de canalizare la consumatori și a căminelor de vizitare, iar subtraversarea de cale ferată se va realiza prin foraj orizontal.\n\nExtindere rețea de canalizare menajeră se va efectua pe o lungime de 17.185 m, pe care s-au prevăzut racorduri noi de canalizare la consumatori, cămine de vizitare, cămine de racord la consumatori; subtraversările de canale, cale ferată, drum și pârâu se vor realiza prin foraj orizontal; s-au prevăzut 17 stații de pompare ape uzate menajere noi și conducte de refulare ape uzate aferente în lungime de 4.363 m, precum și cămine aferente conductelor de refulare; subtraversările de cale ferată, canale și drum se vor realiza prin foraj orizontal.",
        "label": "Bucovina"
    },
    {
        "title": "Suspectul în cazul crimei de la stâna din Salcea, prins de polițiști la Ițcani FOTO",
        "text": "Suspectul crimei de la stâna din Salcea a fost prins de polițiști după mai bine de 12 ore de căutări, ăn cartierul sucevean Ițcani. Este voba despre un bărbat de 41 de ani, pe nume Popescu Cezar Vasile.\n\nBărbatul locuia în casa unchiului său, la Dumbrăveni, și a fost dat dispărut. Polițiștii au reușit să pună mâna pe el miercuri, la aproape 24 de ore de la crimă. Individul a fost identificat într-o piață agro-alimentară de la ieșirea din cartierul Ițcani.\n\nEl a fost ridicat și dus la audieri la Parchet dar, cel mai probabil va fi internat în Secția de Psihiatrie a Spitalului Județean Suceava din cauză că are afceșțiuni psihice.\n\nPopescu Cezar Vasile ar fi ucis un cioban la o stână din Salcea, din apropierea Aeroportului Salcea, marți după amiază.\n\nMarți, în jurul orei 15.45, Poliția Orașului Salcea a fost sesizată direct de către proprietarul unei stâni situate la periferia oraşului, cu privire la faptul că l-a găsit pe cioban decedat cu urme de violență.\n\nDin cele relatate de către administratorul stânii, acesta declară că îndreptându-se către stână, s-a intersectat cu o persoană de sex masculin (Popescu Cezar Vasile) – care purta o glugă. Individul ar fi manifestat un comportament ciudat, îndepărtându-se în grabă într-o direcție necunoscută.\n\nS-a întocmit în acest caz dosar penal sub aspectul săvârșirii infracțiunii de omor cercetările fiind desfășurate sub coordonarea procurorului din cadrul Parchetului de pe lângă Tribunalul Suceava.\n\nDin informațiile noastre, ciobanu a fost ucis cu 22 de lovituri de cuțit și i-a fost tăiată o ureche.",
        "label": "Bucovina"
    },
    {
        "title": "Angajații de la Garda Forestieră săltați de procurorii DNA luau mită în bani și bunuri VIDEO",
        "text": "Un consilier de la Garda Forestieră Suceava, reținut de procurorii DNA și alți patru puși sub control judiciar pentru luare de mită. Totul în urma perchezițiilor de marți, percheziții care au vizat mafia lemnului din județul Suceava.\n\nProcurorii DNA au descind și la sediul Gărzii Forestiere Suceava, cinci din angajații de aici, toți de la Serviciul Control, fiind vizați de anchetă pentru luare de mită și pentru că ar fi închis ochii la nereguli în timpul controalelor.\n\nProcurorii din cadrul Direcției Naționale Anticorupție – Serviciul Teritorial Suceava au dispus punerea în mișcare a acțiunii penale și reținerea pentru 24 de ore, începând cu data de 29 octombrie 2024, față de inculpatul POPOVICI MIHAI IONEL, consilier în cadrul Gărzii Forestiere Suceava, pentru săvârșirea infracțiunii de luare de mită în formă continuată (14 acte materiale).\n\nÎn cauză procurorii au mai dispus punerea în mișcare a acțiunii penale și luarea măsurii controlului judiciar, pe o perioadă de 60 de zile, începând cu data de 30 octombrie 2024 și față de inculpații:\n• ȚĂPULEASA SORIN CEZAR, consilier superior în cadrul Gărzii Forestiere Suceava, pentru săvârșirea infracțiunii de luare de mită în formă continuată (2 acte materiale);\n• CUCU FLORENTIN DORU, consilier superior în cadrul Gărzii Forestiere Suceava, pentru săvârșirea infracțiunii de luare de mită;\n• CHIRA DIMITRIE, consilier superior în cadrul Gărzii Forestiere Suceava, pentru săvârșirea infracțiunii de luare de mită;\n• PAVEL DĂNUȚ – ADRIAN, consilier superior în cadrul Gărzii Forestiere Suceava, pentru săvârșirea infracțiunii de luare de mită în formă continuată (5 acte materiale).\n\nÎn perioada martie – octombrie 2024, primii patru inculpați, respectiv octombrie – noiembrie 2022 ultimul inculpat, în calitate de angajați ai Gărzii Forestiere Suceava, ar fi pretins și ar fi primit de la mai mulți agenți economici cu obiect de activitate în domeniul forestier, precum și de la alți funcționari silvici care își desfășoară activitatea în raza de competență teritorială a acestei instituții (pădurari, ingineri silvici, etc.), sume de bani cuprinse între 300 de lei și 5.000 de lei și alte foloase necuvenite, în legătură cu îndeplinirea atribuțiilor de serviciu vizând verificarea și controlul modului în care este respectată legislația privind regimul silvic, în scopul protejării activității acestora.\n\nÎn mod concret, sumele sau bunurile ar fi fost solicitate de inculpați pentru ca aceștia să nu ia măsurile legale de sancționare contravențională pentru abaterile săvârșite de agenți economici sau pentru a lua măsuri legale mai blânde.\n\nDe asemenea, sumele de bani sau bunurile cerute cu titlu de mită vizau și soluționarea favorabilă și cu celeritate a unor cereri a căror soluționare se află în competența Gărzii Forestiere Suceava (spre exemplu, de anulare a unor avize de însoțire emise neconform, în vederea reechilibrării stocului scriptic de material lemnos, de soluționare favorabilă a unor cereri de prelungire a termenului de emitere a unor avize de însoțire, formulate de către reprezentanții ocoalelor silvice unde funcționarii silvici vizați își desfășoară activitatea), de soluționare favorabilă a unor petiții prin care sunt sesizate nereguli cu privire la activitatea desfășurată de acești agenți economici/funcționari silvici, etc.\n\nInculpatul POPOVICI MIHAI IONEL urmează să fie prezentat Tribunalului Suceava cu propunere de arestare preventivă pentru 30 de zile.\n\nFață de ceilalți 4 inculpați s-a dispus de către procurori măsura controlului judiciar, pe durata căreia aceștia trebuie să respecte o serie de obligații, printre care să se prezinte ori de câte ori sunt chemați la organul de urmărire penală, să nu părăsească teritoriul României și să nu comunice direct sau indirect, pe nicio cale, cu persoanele menționate în ordonanța de dispunere a controlului judiciar și să nu desfășoare activitatea în exercitarea căreia a săvârșit faptele, respectiv aceea de consilier superior în cadrul Gărzii Forestiere Suceava.",
        "label": "Bucovina"
    },
    {
        "title": "Sistemul de fixare a panourilor fotovoltaice Alumero: Eficienta si Durabilitate",
        "text": "Panourile fotovoltaice reprezinta o solutie tot mai populara pentru producerea de energie electrica din surse regenerabile. Cu tehnologia in continua evolutie si cresterea constientizarii cu privire la impactul asupra mediului, tot mai multi oameni si companii se orienteaza catre instalarea acestor panouri pentru a-si satisface nevoile energetice.\n\nUnul dintre aspectele cheie ale unui sistem de fixare a panourilor fotovoltaice este eficienta si cu cat panourile sunt pozitionate mai precis pentru a captura lumina solara, cu atat productia de energie este mai mare. Sistemul Alumero se remarca prin designul sau ingenios care permite instalarea precisa a panourilor intr-un unghi optim pentru a maximiza captarea luminii solare.\n\nUn alt aspect care contribuie la eficienta unui sistem fixare panouri fotovoltaice este flexibilitatea sa. Un astfel de sistem poate fi adaptat la o varietate de tipuri de teren si configuratii ale acoperisurilor, astfel incat panourile sa poata fi pozitionate in locuri strategice. Cu ajutorul kiturilor personalizate, se poate asigura o instalare eficienta, indiferent de dimensiunea sau forma acoperisului sau terenului.\n\nSistemul Alumero este conceput pentru a minimiza umbrirea intre panouri, fiind esential pentru a asigura o productie constanta de energie electrica pe parcursul intregii zile. Utilizand componente de inalta calitate si solutii inteligente de design, acest sistem reduce pierderile cauzate de umbrire si imbunatateste astfel eficienta sistemului fotovoltaic in ansamblu.\n\nPentru proprietarii de sisteme fotovoltaice este importanta si durabilitatea. Instalarea unui sistem de panouri fotovoltaice implica o investitie semnificativa si durabilitatea sistemului este esentiala pentru a asigura un randament pe termen lung, iar sistemul Alumero se evidentiaza si in acest domeniu.\n\nComponentele principale ale unui astfel de sistem sunt fabricate din aluminiu de inalta calitate, ceea ce le confera o rezistenta remarcabila la conditiile meteorologice extreme, cum ar fi ploaia, zapada, vantul sau radiatia solara intensa. Aluminiul este un material non-coroziv, ceea ce inseamna ca sistemul va rezista in timp fara a se deteriora sau a necesita intretinere constanta.\n\nPe langa rezistenta la factorii meteorologici, sistemul Alumero este proiectat pentru a rezista bine in timp. Producatorii acorda o atentie deosebita calitatii materialelor si procesului de fabricatie, astfel incat fiecare componenta sa fie durabila si fiabila, ceea ce contribuie la prelungirea duratei de viata a sistemului si la reducerea costurilor de intretinere pe termen lung.\n\nUn alt avantaj al sistemului de fixare a panourilor fotovoltaice Alumero este usurinta cu care poate fi instalat – o caracteristica este esentiala pentru a economisi timp si bani in timpul procesului de instalare. Sistemul Alumero este conceput pentru a permite o instalare rapida si eficienta, fara a necesita echipamente sau cunostinte specializate.\n\nCu kiturile personalizate si ghidurile de instalare detaliate, chiar si persoanele fara experienta anterioara in domeniul panourilor fotovoltaice pot sa isi configureze si sa isi instaleze sistemul cu succes. Acest lucru reprezinta un avantaj considerabil pentru proprietarii de locuinte sau mici intreprinderi care doresc sa isi produca propriul curent electric.\n\nO alta perspectiva importanta in evaluarea unui sistem de fixare a panourilor fotovoltaice este economia pe termen lung pe care acesta o poate aduce. Investitia initiala poate parea semnificativa, dar beneficiile pe termen lung sunt considerabile.\n\nPrin productia proprie de energie electrica, proprietarii de sisteme fotovoltaice pot sa reduca semnificativ facturile lunare la utilitati. In multe tari, exista si programe de stimulare fiscala sau subventii pentru instalarea de panouri fotovoltaice, ceea ce poate reduce si mai mult costul initial.\n\nPe masura ce tehnologia avanseaza, costurile de productie a panourilor solare scad, iar eficienta lor creste. Acest lucru inseamna ca proprietarii de sisteme fotovoltaice pot beneficia de actualizari si imbunatatiri ale sistemului lor in viitor, pentru a-si maximiza productia de energie.",
        "label": "Bucovina"
    },
    {
        "title": "Sfinţii Martiri şi Mărturisitori Năsăudeni",
        "text": "Sfinţii Năsăudeni Atanasie Todoran din Bichigiu, Vasile Dumitru din Mocod, Marin Grigore din Zagra şi Vasile Oichi din Telciu au suferit martiriul în ziua de 12 noiembrie 1763. Au fost apărători ai credinţei strămoşeşti şi ai neamului românesc.\n\nAcest sfânt martir al neamului nostru, Atanasie Todoran, s-a născut în Bichigiu, sat de pe Valea Sălăuţei, într-o familie de ţărani liberi, înrudit cu familia preoţilor Coşbuc din Hordou, strămoşii poetului George Coşbuc. Există destul de puţine informaţii despre viaţa lui. Fruntaş în comună, cunoscător de carte, fusese jude şi colector al dărilor în comunele de pe Valea Bichigiului şi a Sălăuţei. Se pare că încă din tinereţe a făcut parte dintr-un regiment care era aşezat undeva lângă Viena şi, tot amânându-i-se eliberarea, a dezertat şi s-a întors acasă. Urmărit de oamenii împărăţiei, s-a refugiat în Munţii Ţibleşului, în Maramureş şi în Ţara Chioarului. A ajuns în Moldova, unde a slujit ani îndelungaţi, cum atestă fragmentul unui document emis de domnitorul Mihai Racoviţă, din care reiese că îl eliberează din oaste pe Atanasie, în vârstă de 74 de ani, după ce a slujit 13 ani în rang de căpitan, şi că este ridicat la rang de răzeş.\n\nPentru vechea dezertare, a fost închis câţiva ani în Turnul Dogarilor din cetatea Bistriţei. După ce a fost eliberat, s-a întors la Bichigiu. Neexistând preot ortodox în sat, s-a opus cu înverşunare împărtăşirii fiului său cu azimă, precum şi spovedirii lui de către un preot unit. Bătrânul şi-a îngropat băiatul în ritul credinţei strămoşeşti; fata îi murise şi ea cu ani în urmă, când era fugar prin munţi.\n\nÎn anii 1761-1762 a tratat cu guvernul din Viena, alături de alţi fruntaşi, militarizarea a 21 de comune de pe Valea Bichigiului, Sălăuţei şi Someşului Mare. A fost el însuşi la Viena, împreună cu alţi români, unde s-a încheiat pactul cu guvernul şi li s-au dat asigurări că, după intrarea în regimentul grăniceresc, românii din ţinutul Năsăudului vor beneficia de înlesniri. El a cerut însă ca, prin înfiinţarea regimentului de graniţă, românii să nu fie siliţi să-şi lepede credinţa, căci de decenii ortodocşii transilvăneni se confruntau cu impunerea, aproape pe orice cale, a credinţei unite. Întors acasă şi aşteptând roadele înţelegerii, Atanasie şi-a dat seama că nu s-a ţinut seama de dorinţa românilor şi a început să se opună pe faţă procesului de militarizare. Năsăudenii vedeau limpede că sistemul grăniceresc urmărea să-i convertească la catolicism şi, apoi, că nu li se aplica promisiunea ridicării iobăgiei.\n\nLa 10 mai 1763, la Salva, pe platoul numit „La mocirla”, era organizată sfinţirea drapelelor de luptă şi depunerea jurămintelor de către nouă companii ale Regimentului de graniţă nou înfiinţat. Generalul Bukow, trimis de Curtea din Viena să urmărească şi să impulsioneze în Ardeal trecerea la catolicism, a venit să primească jurământul grănicerilor năsăudeni şi să le sfinţească steagul. Când militarii erau pregătiţi pentru depunerea jurământu-lui, în faţă a ieşit, călare, „moş Tănase Todoran”, în vârstă de 104 ani, şi le-a rostit grănicerilor o cuvântare. Printre altele, le spunea: „De doi ani noi suntem grăniceri şi carte n-am primit de la înalta împărăteasă că suntem oameni liberi! – şi apoi aşa nu vom purta armele, ca sfânta credinţă să ne-o batjocorească! Jos armele!”. Cuvintele înflăcărate ale bătrânului au dat roade. Soldaţii care urmau să depună jurământ de credinţă faţă de Viena au trecut de partea lui Atanasie aruncând armele jos,în semn de protest şi nesupunere.\n\nLa scurt timp după aceea, s-au făcut cercetări pentru ca vinovaţii să fie pedepsiţi.\n\nLa 12 noiembrie 1763, pe acelaşi platou de la Salva a avut loc execuţia celor găsiţi vinovaţi de revolta din luna mai. Atanasie Todoran a fost frânt cu roata de sus în jos, iar capul i-a fost legat de o roată, „pentru că i-a reţinut pe oameni de la unire şi de la înrolarea în statutul militar grăniceresc…” – după cum se arată în sentinţa de condamnare. Împreună cu Atanasie au fost martirizaţi prin spânzurare, „pentru aceeaşi vină”, Vasile Dumitru din Mocod, Grigore Manu din Zagra şi Vasile Oichi din Telciu, alte nouăsprezece persoane fiind supuse bătăilor cu vergi; mulţi dintre cei bătuţi au murit sub lovituri. Capetele celor martirizaţi au fost ridicate pe pari la poarta caselor în care locuiseră, iar bucăţi din trupurile ciopârţite au fost aşezate la răscruci de drumuri. Primind moarte martirică, Atanasie şi-a vărsat sângele pentru credinţa strămoşească şi pentru drepturile românilor transilvăneni. De atunci şi până astăzi, cinstirea memoriei lui se face neîntrerupt în conştiinţele ortodocşilor năsăudeni, iar mărturiile vremii îi aşază alături pe cei trei care au pătimit împreună cu el.\n\nÎn continuare redăm integral Tomosul de canonizare al Sfinţilor Năsăudeni:\n\nTOMOSUL SINODAL AL BISERICII ORTODOXE AUTOCEFALE ROMÂNE PENTRU CANONIZAREA SFINŢILOR MARTIRI ŞI MĂRTURISITORI NĂSĂUDENI: ATANASIE TODORAN DIN BICHIGIU, VASILE DIN MOCOD, GRIGORE DIN ZAGRA ŞI VASILE DIN TELCIU\n\nPrea iubitului cler, cinului monahal şi dreptmăritorilor creştini din cuprinsul Patriarhiei Române,\n\nHar, milă şi pace de la Dumnezeu, iar de la Noi, părinteşti binecuvântări!\n\nVrednic de toată cinstea înaintea lui Dumnezeu şi drept lucru este a prăznui, prin slujbe şi cântări duhovniceşti, pomenirea celor ce s-au nevoit prin viaţă creştinească, pentru apărarea credinţei şi demnităţii umane spre folosul oamenilor şi preamărirea lui Dumnezeu. Lăudându-i şi venerându-i pe aceştia, preamărim pe Dumnezeu aşa cum glăsuieşte psalmistul: „Minunat este Dumnezeu întru sfinţii Săi!” (Psalmul 67, 36)\n\nUn astfel de plăcut şi ales al lui Dumnezeu a fost şi vrednicul de pomenire Atanasie Todoran din Bichigiu şi cei împreună cu dânsul: Vasile din Mocod, Grigore din Zagra şi Vasile din Telciu.\n\nAcest martir al lui Hristos, Atanasie, s-a născut în localitatea Bichigiu din Transilvania, într-o familie de creştini ortodocşi. Încă din tinereţe a luptat pentru adevăr şi libertate, fiind urmărit şi asuprit pentru credinţa lui de oamenii împărăţiei din veacul al XVIII-lea. A îndurat apoi multe suferinţe, apărând pe cei asupriţi şi umiliţi, dar şi înfruntând pe cei care cereau fraţilor săi să se lepede de credinţa strămoşească.\n\nCredinţa sa în Dumnezeu şi cuvintele sale înflăcărate au întărit pe semenii săi, dar i-a grăbit sfârşitul mucenicesc, fiind frânt cu roata de sus în jos, iar cei împreună cu dânsul Vasile din Mocod, Grigore din Zagra şi Vasile din Telciu fiind spânzuraţi, în ziua de 12 noiembrie, anul 1793.\n\nAvând în vedere viaţa pilduitoare a Sfinţilor Martiri şi Mărturisitori Năsăudeni: Atanasie Todoran din Bichigiu, Vasile din Mocod, Grigore din Zagra şi Vasile din Telciu, întru apărarea dreptei credinţe şi sfârşitul lor mucenicesc, urmând obiceiul sinodal şi chemând în ajutorul nostru puterea Sfântului Duh,\n\nCa de acum înainte, Sfinţii Martiri şi Mărturisitori Năsăudeni: Atanasie Todoran din Bichigiu, Vasile din Mocod, Grigore din Zagra şi Vasile din Telciu, să se numere printre sfinţii pomeniţi de Biserica noastră şi preamăriţi de Dumnezeu în ceruri şi să se cinstească cu cântări de laudă în ziua a douăsprezecea a lunii noiembrie.\n\nPoruncim, de asemenea, în Sfântul Duh, ca viaţa, slujba şi icoana lor să fie primite cu evlavie de ierarhi, preoţi, monahi şi toţi credincioşii ortodocşi.\n\nSpre deplină statornicie a celor pe care le-am hotărât în chip sinodal şi canonic, întărim cu semnăturile noastre acest TOMOS SINODAL DE CANONIZARE al Sfinţilor Martiri şi Mărturisitori Năsăudeni: Atanasie Todoran din Bichigiu, Vasile din Mocod, Grigore din Zagra şi Vasile din Telciu,\n\nAcest TOMOS SINODAL întocmit şi aprobat de Sfântul Sinod al Bisericii Ortodoxe Române în Şedinţa Sa de lucru din 22 noiembrie 2007, se prolamă astăzi, 11 mai, în a III-a Duminică după Paşti din anul mântuirii 2008, în Biserica Sfitei Mănăstiri „Izvorul Tămăduirii” din localitatea Salva, judeţul Bistriţa.\n\nAducându-l la cunoştinţă clerului, cinului monahal şi tuturor dreptmăritorilor creştini din cuprinsul patriarhiei Române.\n\nSemnat de toţi membrii Sfântului Sinod al Bisericii Ortodoxe Române.",
        "label": "Bucovina"
    },
    {
        "title": "Premiile literare ale SSB pentru creaţiile din 2023",
        "text": "> Reamintim că autorii sunt aşteptaţi să-şi înscrie volumele în concurs până la 15 noiembrie > Evenimentul în care vor fi anunţaţi laureaţii se va desfăşura pe 12 decembrie\n\nComitetul de conducere al Societăţii Scriitorilor Bucovineni (SSB) anunţă concursul pentru Premiile literare pe anul 2024 (poezie, proză, critică şi istorie literară, publicistică, patrimoniu, ediţii, traducere, carte de debut).\n\nMembrii SSB care au publicat volume în 2023 le pot depune sau le pot trimite prin poştă la adresa: Biblioteca Bucovinei, str. Mitropoliei nr. 4, Suceava, în atenţia dlui Alexandru Ovidiu Vintilă (preşedintele SSB), până la 15 noiembrie a.c., cu menţiunea „Pentru Premiile SSB – 2024”.\n\nNi s-a precizat că membrii SSB care nu au achitat cotizaţia la zi nu pot participa la concurs.\n\nGala Premiilor de anul acesta se va desfăşura pe data de 12 decembrie a.c. Detaliile vor fi anunţate din timp în mass-media. (D.L.)",
        "label": "Bucovina"
    },
    {
        "title": "S-a votat în CL Suceava noii membri ai comisiilor de specialitate FOTO",
        "text": "Portal de stiri din Suceava, Bucovina cu stiri de ultima ora din toate categoriile de interes.",
        "label": "Bucovina"
    },
    {
        "title": "Mamă și fiu, răniți într-un accident, după ce un șofer a tăiat curba și a intrat pe contrasens",
        "text": "Mamă și fiu, răniți într-un accident, după ce un șofer a tăiat curba și a intrat pe contrasens. Accidentul rutier s-a petrecut miercuri, la Marginea.\n\nMiercuri, în jurul orei 15.40, în timp ce un bărbat din comuna Burla conducea autoturismul pe strada Bogdan Vodă, din comuna Marginea, ajungând pe un sector de drum curbă la dreapta, a pătruns pe sensul opus de mers (contrasens).\n\nAutoturismul bărbatului a intrat în coliziune frontală cu o mașină condusă regulamentar de o femeie din comuna Marginea, care circula din sens opus.\n\nÎn urma evenimentului rutier a rezultat avarierea celor două autovehicule și rănirea șoferiței dar și a fiului ei – un băiețel în vârstă de șase ani, pasager în autoturismul acesteia.\n\nCei doi au fost transportați cu ambulanța la Spitalul Municipal Rădăuți, pentru acordarea de îngrijiri medicale.\n\nConducătorii auto au fost testați cu aparatul etilometru, rezultatele fiind negative în ambele cazuri.\n\nPolițiștii au întocmit dosar de cercetare penală pentru săvârşirea infracţiunii de ”vătămare corporală din culpă”.",
        "label": "Bucovina"
    },
    {
        "title": "Raliul Bucovinei - bătaie de joc pentru sucevenii blocați în trafic. Rudele morților nu au putut ajunge cu mașina la Cimitirul Pacea",
        "text": "Raliul Bucovinei, ediția a X-a, s-a dovedit a fi o bătaie de joc pentru sucevenii blocați vineri în trafic, în cozi infernale din cauza șoselelor blocate și cu filtre de poliție. Rudele morților, unii de COVID (pentru că este pandemie, domnilor organizatori) nu au putut ajunge cu mașina nici la Cimitirul Pacea pentru că drumurile de acces erau blocate cu mașini care goneau la raliu.\n\nNu știu a cui a fost ideea să blocheze străzi din municipiul Suceava și de la ieșire din municipiu spre Ipotești (oraș și așa sufocat de mulțimea de mașini) pentru ca pe aceste străzi să se desfășoare, ziua în amiaza mare, vineri – un raliu!\n\nUn raliu în care piloții gonesc…pe drumuri publice, pe căi de acces, la ore de vârf, când oamenii circulă cu mașinile prin oraș sau când pur și simplu merg acasă!\n\nUn drum lung pentru cei care voiau să ajungă acasă la intrare în Ipotești sau chiar la Bosanci, strada Parcului fiind blocată și cu filtre de poliție care coordonau traficul și…se certau cu șoferii revoltați.\n\nBătaie de joc cea mai mare mi s-a părut faptul că nu puteai ajunge cu mașina la Cimitirul Pacea PE NICI UN DRUM DE ACCES! Dacă te încăpățânai și treceai de mai multe filtre, trebuia să treci prin centrul comunei Ipotești, să ajungi apoi la Lisaura și să lași mașina în câmp pentru… a merge pe jos la cimitir. Bașca, pe porțiunea de drum pe care puteai să te strecori spre Cimitirul Pacea Vechi…era tot raliu!!!\n\nPentru că pe strada din fața cimitirului vuiau mașini care zburau cu peste 100 de kilometri la ora, în cadrul unui raliu de care erau interesați o mână de copii și de tineri.\n\nÎn cimitir unii își plângeau morții de COVID în timp ce alții, cu flori și coroane, se rugau de jandarmi și de polițiști să ajungă la mormintele celor dragi! Noroc de unul din polițiști, care a permis oamenilor să mai meargă cu mașinile câteva sute de metri și să le lase între două filtre.\n\nNici agricultorii cu tractoare nu au putut ajunge pe câmpurile lor, pentru că, de …era raliu! Raliu în pandemie, când ne numărăm morții și bolnavii de COVID, raliu care nu a putut suferi amânare!!!\n\nPersonal mi se pare o sfidare. Nu mai punem la socoteală că tot centrul Sucevei era dat peste cap și se circula bară la bară, nu mai punem cât trebuia să ocolești să ajungi acasă la Ipotești sau Bosanci!\n\n \n\n Umilința la care au fost supuși oamenii cu ghivece de flori, coroane și candele în mâini, îmbrăcați în negru și care la fiecare filtru explicau că trebuie să ajungă la cimitir, mi se pare revoltătoare!\n\nCum naiba să închizi drumurile de acces către cel mai mare cimitir din Suceava…pentru un raliu?! Cine a autorizat acest lucru și pe ce considerente? Ar fi interesant de aflat.\n\nUn mega-eveniment în plină pandemie, pentru care Consiliul Județean Suceava a alocat 70.000 de lei. 70.000 de lei pentru ca centrul orașului să fie blocat iar oamenii să nu poată ajunge la cimitir decât pe jos, după ce și-au lăsat mașinile prin câmp?!\n\nRușine să vă fie organizatori, cum rușine să vă fie și că ați pus în situații delicate, chiar jenante o armată de polițiști care a tot explicat oamenilor, ore întregi, că nu pot intra pe porțiunile respective de drum din simplul motiv că ar putea fi spulberați, pentru că – era raliu și se circula cu viteză.\n\nVineri la amiază a trebuit să ajung în cimitirul Pacea, neapărat. Era o chestiune personală, trebuia să ajung acolo și aveam dreptul acesta, ca om, ca plătitor de rovignetă și de alte taxe!\n\nNu mi-am închipuit că voi ajunge acolo într-o oră, cu ocolișuri de kilometri întregi, după ce am stat în trafic cu mașina blocată și la filtre de polițiști ce tot mă îndemnau să ocolesc zona în care eu trebuia să ajung.\n\nAm ajuns în final, pe un câmp, la ceva distanță de cimitir, și când m-am dat jos din mașină am văzut fețele unor oameni cernuți de durere, cu coroane și lumânări și care…trebuiau să se strecoare pe unde puteau, printre mașini de curse și la semnalul jandarmilor, ca să ajungă la mormintele celor dragi.\n\nȘi trebuiau să ajungă ATUNCI, nu mâine sau altădată! Încă o dată RUȘINE SĂ VĂ FIE ORGANIZATORI DE RALIURI PRIN ORAȘ CARE AȚI REUȘIT SĂ SFIDAȚI DUREREA UNOR SUCEVENI ÎNDOLIAȚI!\n\n \n\n cu revoltă și greață semnez: ALINA IOSIF",
        "label": "Bucovina"
    },
    {
        "title": "Dosare penale pentru două amărâte care vindeau Arbidol în Bazar. Nu sunt antivirale pentru bolnavii de COVID dar se fac controale, la solicitarea lui Flutur FOTO",
        "text": "Dosare penale pentru două amărâte care vindeau Arbidol în Bazar. Nu sunt în farmacii antivirale pentru bolnavii de COVID dar Poliția și DSP Suceava fac controale, la solicitarea lui Gheorghe Flutur.\n\nȘi ultima speranță de vindecare li se ia sucevenilor după ce Poliția și DSP Suceava au intrat în Bazar în căutarea celor care vând la negru Arbidol sau Arbivir. Este vorba despre un ativiral despre care medicii de familie și cei din spital spun că este eficient în tratarea cazurilor de COVID-19, dar care însă nu este autorizat pe piața românească – fiind fabricat în Rusia și Ucraina.\n\nSunt medici care prescriu acest medicament și spun că pacienții cu COVID care îl iau din primele zile de boală nu au dezvoltat afectare pulmonară. Mulți dintre suceveni (inclusiv politicieni, oameni cu funcții și chiar polițiști) s-au tratat cu Arbidol cumpărat, în disperare de cauză de la tot felul de comercianți și chiar din Bazarul Suceava. Motivul – NU AU AVUT ALTĂ VARIANTĂ, ALTCEVA CU CARE SĂ SE TRATEZE ACASĂ!!!\n\nSigur, Bazarul Suceava nu este farmacie, nu e recomandat ca medicamente neautorizate să fie vândute la tarabă! E adevărat, dar se întâmplă asta din cauza unor decidenți impotenți și nepăsători, din cauza unui Guvern care și-a bătut și își bate joc de români, iar și iar, în frunte cu șeful statului eșuat!!!\n\nUn stat în care un bolnav nu are dreptul de a se trata, de a avea la îndemână niște medicamente folosite în lumea civilizată! UN stat care refuză inclusiv donații de antivirale, în condițiile în care COVID-ul face ravagii printre cetățenii săi!\n\nUn stat care îți cere să cotizezi la asigurările de Sănătate și îți ia lunar bani cu japca pentru ca, la o adică, tu – CETĂȚEANUL să mori pe un pat de Reanimare în flăcări! Asta dacă prinzi un pat liber la Reanimare sau dacă mai ai timp să ajungi la spital!.\n\nȘi atunci se pune întrebarea…cei care nu au autorizat în România și nu au procurat pentru piața noastră la timp antivirale și tratamente pentru COVID, tratamente care există în farmacii în Europa iar la noi nu, NU AR TREBUI SĂ SE ALEAGĂ CU DOSARE PENALE?! Nu pentru speculă – ca cele două amârăte, ci direct pentru crimă, pentru genocid!\n\nNi se dau drept exemplu, nouă, celor din presă două amărâte care aveau câteva cutii de Arbidol asupra lor în Bazaul Suceava…formidabil, dar de situația din spitale, de miile de morți, de eșuarea campaniei de vaccinare, de oamenii care nu mai pot avea încredere în autorități, cine este vinovat?! Unde sunt vinovații din ultimii 30 de ani pentru atâtea rele și trădări și vânzări ca la tarabă a unui stat întreg?!\n\nPe ăia, pe cei care ne-au ucis rând pe rând speranțele și visele și viitorul copiilor noștri și care acum prin decizii tâmpite omoară la propriu…nu îi vede nimeni!!!\n\nConform unui control al IPJ Suceava, au fost identificate două persoane care ofereau spre vânzare în condiții neconforme și în mod neautorizat cutii ce conțineau 250 de capsule susceptibile a fi produse farmaceutice din spațiul extracomunitar – ARBIVIR, după cum se vede în imagini.\n\nSanitarii spun că aceste produse sunt depozitate la temperaturi neconforme, împreună cu produse alimentare perisabile, articole de îmbrăcăminte, bunuri de uz veterinar.\n\nAmbalajele și prospectele nu conțin traducere autorizată în limba română. Produsele au fost confiscate, sigilate, urmând a fi supuse expertizării prin structurile de profil.\n\nAvând în vedere încălcările Legii nr. 266/2008 (Legea farmaciei), prin coroborare cu art. 348 Cod Penal (exercitarea fără drept a unei activități pentru care legea cere autorizație) au fost întocmite două dosare penale, urmând a se dispune procedural.",
        "label": "Bucovina"
    },
    {
        "title": "Gheorghe Flutur anunță construirea de noi rețele de distribuție a gazului metan în 5 localități",
        "text": "Președintele Consiliului Județean Suceava, Gheorghe Flutur, anunță construirea de noi rețele de distribuție a gazului metan în 5 localități.\n\nGheorghe Flutur a semnat Certificatele de Urbanism pentru construirea de rețele și distribuție gaze naturale pentru localitățile: Berchișești, Ciprian Porumbescu, Drăgoești, Preutești și Vadu Moldovei.\n\nPreședintele CJ Suceava a precizat că eforturile administrației județene au fost canalizate pe Programul Anghel Saligny, unde 33 localități au obținut finanţare, urmând ca în următoarea perioadă să fie prinse la finanțare și alte localități.\n\n”Prin aceste rețele se asigură sursă de energie alternativă la lemn. Direcţia Tehnică a CJ Suceava acordă asistență și răspunde de fiecare dată la întrebările venite din teritoriu, astfel încât aceste proiecte să fie implementate în timpul cel mai scurt.\n\nAnul trecut prin Transgaz am finalizat Magistrala de gaz metan până la Vatra Dornei. În prezent se lucrează la rețelele de gaz din interiorul municipiului Vatra Dornei, fiind deja executate pe 10 km din cei 32 km. Constructorul ne asigură că până la sfârșitul anului va fi finalizată întreaga rețea.\n\nAștept documentația și de la celelalte primării și sperăm ca în această primăvară să înceapă lucrările propriu-zise iar în paralel primăriile trebuie să se îngrijească să aibă operatori pentru rețelele de gaze naturale.\n\nCu cât vom avea mai multe localități racordate la gaze naturale cu atât va scădea presiunea asupra lemnului de foc și, în general, asupra pădurii”, a declarat Gheorghe Flutur.",
        "label": "Bucovina"
    },
    {
        "title": "Vasile Râmbu și Gheorghe Șoldan, susținere pentru echipa de fotbal Cetatea Suceava",
        "text": "Primarul ales al municipiului Suceava și președintele ales al Consiliului Județean Suceava, au avut o întâlnire cu o parte dintre jucătorii Cetății 1932 Suceava și cu președintele clubului Marian Bordeianu.\n\nCei doi declară că vor susține pe viitor acest proiect în condițiile în care echipa de fotbal va promova.\n\nPurtătorul de cuvânt al clubului, Adrian Negru, a spus că cei doi le-au cerut fotbaliștilor suceveni să dea dovadă de profesionalism, a stfel încât noul club al Sucevei să promoveze succesiv și să ajungă în viitorul apropiat pe unul din primele două eșaloane fotbalistice din România.\n\n„Atât Vasile Râmbu, cât și Gheorghe Șoldan au ținut să precizeze că vor face toate eforturile pentru ca Suceava să prospere din punct de vedere sportiv, iar promisiunea unui stadion nou este una dintre prioritățile pe care cei doi promit să o rezolve cât mai repede posibil”, a explicat Adrian Negru.",
        "label": "Bucovina"
    },
    {
        "title": "Campanii de conştientizare cu privire la AVC",
        "text": "La Universitatea „Ştefan cel Mare” din Suceava a avut loc recent evenimentul „Stop AVC! Învaţă. Acţionează. Salvează”, organizat de Centrul de Orientare, Asociere şi Consiliere în Cariera de Cercetător (COACH-USV), în colaborare cu Facultatea de Medicină şi Ştiinţe Biologice (FMSB). Aflăm că manifestarea s-a bucurat de prezenţa Lilianei Curea, fondatoarea ALIA, singura asociaţie din România dedicată pacienţilor cu accident vascular cerebral (AVC).\n\nÎn cadrul evenimentului, desfăşurat sub coordonarea prof. univ. dr. Mihai Dimian, rectorul Universităţii „Ştefan cel Mare”, au fost invitaţi dr. Mihai Jr. Creţeanu, medic primar radiolog, şi dr. Tatiana Bardan, medic primar neurolog, din cadrul Spitalului Clinic Judeţean de Urgenţă „Sfântul Ioan cel Nou” Suceava. Au fost prezenţi şi alţi specialişti, printre care conf. univ. dr. Roxana Filip, conf. univ. dr. Alexandru Nemţoi şi şef de lucrări dr. Alexandru Breha.\n\nParticipanţii au aflat informaţii esenţiale despre cum poate fi prevenit AVC-ul, dar şi despre cum sunt afectaţi pacienţii şi familiile acestora.\n\nUn moment inovator a fost experienţa virtuală interactivă, prin intermediul unor ochelari VR, care le-a permis celor prezenţi să înţeleagă modul în care un AVC afectează creierul, simptomele şi factorii de risc asociaţi.\n\nLa eveniment au participat peste 200 de studenţi, cadre didactice şi elevi de la Colegiul Naţional „Petru Rareş” şi Colegiul Tehnic „Alexandru Ioan Cuza” din Suceava. Am fost informaţi că ei au apreciat oportunitatea de a învăţa despre prevenirea şi tratarea AVC-ului, o afecţiune din ce în ce mai frecventă în România.\n\nStatisticile arată o creştere a cazurilor de AVC în România, factorii de risc principali fiind hipertensiunea arterială, diabetul, sedentarismul, obezitatea, stresul şi consumul de tutun, alcool sau droguri.\n\nSpitalul Clinic Judeţean de Urgenţă „Sfântul Ioan cel Nou” Suceava dispune de un centru specializat în tratarea accidentelor vasculare ischemice, cu permanenţă 24/7, fiind singurul din Moldova cu acest tip de disponibilitate.\n\nUniversitatea „Ştefan cel Mare” din Suceava şi Asociaţia ALIA intenţionează să deruleze în viitor campanii de conştientizare despre AVC, implicând activ studenţii în educarea publicului din judeţul Suceava şi zonele adiacente. Evenimentul la care ne referim a fost moderat de lect. univ. dr. Sergiu Raiu, consilier sociolog la Centrul COACH-USV, care a subliniat importanţa educaţiei în prevenirea şi gestionarea AVC-ului. (N.B.)",
        "label": "Bucovina"
    },
    {
        "title": "Investiţiile în Case Polone şi în biserici, o preocupare constantă a conducerii Uniunii Polonezilor din România",
        "text": "Investiţiile în Case Polone şi biserici a reprezentat o preocupare constantă a conducerii Uniunii Polonezilor din România de-a lungul timpului.\n\nPreşedintele acestei organizaţii, deputatul Ghervazen Longher, a explicat că investiţiile în aceste obiective sunt extrem de importante, pentru că fac legătura între viaţa religioasă şi cea socială a oamenilor din comunităţile cu etnici polonezi, dar de care beneficiază toţi locuitorii din zonele respective.\n\nUna din cele mai mari investiţii a fost Casa Polonă de la Soloneţu Nou, a cărei construcţie a fost finalizată în 2014, şi care a primit inclusiv costume tradiţionale cracoviene şi de nobil, care acum sunt folosite constant la evenimentele organizate de Uniunea Polonezilor din România.\n\nA urmat Casa Polonă de la Pleşa, finalizată un an mai târziu, acolo unde a fost amenajat şi un colţ polonez.\n\nCea mai nouă construcţie de acest tip este Casa Polonă de la Moara, acolo unde există şi un teren de sport cu nocturnă.\n\nAchiziţionată în 2005, sediul din Siret a fost renovat şi utilat în acest an, lucrări asemănătoare fiind realizate anii anteriori şi la Casele Polone din Poiana Micului, Cacica, Vicşani şi Păltinoasa.\n\nÎn afara judeţului trebuie amintit că Uniunea Polonezilor din România, pe lângă sediul deja închiriat, în anul 2010 a achiziţionat o clădire la Bucureşti unde îşi desfăşoara activitatea comunitatea poloneză din capitala României. O Casă Polonă funcţionează şi la Iaşi, într-un imobil care este, de asemenea, închiriat.\n\nMarea provocare este însă renovarea Casei Polone din Suceava. Construită între 1903 – 1907, clădirea a intrat într-un amplu program de reabilitare şi modernizare.\n\nLucrările la acest obiectiv sunt începute de 3 ani, iar banii au venit în mare măsură din Polonia.\n\nPână acum, sprijinul din Polonia a constat în suma totală de 600.000 de euro. Jumătate din aceşti bani au fost cheltuiţi pentru înlocuirea instalaţiei electrice, iar diferenţa a mers în operaţiunile de schimbare a geamurilor, de izolare a clădirii şi a faţadei, dar şi schimbarea centralei şi a caloriferelor şi tot ceea ce ţine de sistemul de încălzire al clădirii.\n\n„Proiectul privind renovarea clădirii este finalizat, inclusiv în ceea ce priveşte sala de spectacole. Aceasta va avea aproximativ 200 de locuri şi va fi pentru toată comunitatea din Suceava, nu doar pentru etnicii polonezi. Cine va dori să o folosească va avea toată deschiderea din partea noastră” a arătat deputatul Ghervazen Longher.\n\nUn sprijin important din partea Uniunii Polonezilor din România a fost oferit şi bisericilor romano-catolice din judeţ. Fonduri pentru renovare au mers către bisericile din Poiana Micului, Pleşa, Soloneţu Nou, Moara, Siret, Rădăuţi, Gura Humorului şi Suceava.\n\nBazilica Minor din Cacica a fost, de asemenea, în centrul atenţiei deputatului Ghervazen Longher, a cărui contribuţie a fost una esenţială pentru lucrările de consolidare şi conservare din anul 2013, dar şi pentru edificarea Piaţetei „Ioan Paul al II-lea” un an mai târziu.\n\n„Biserica a fost mereu în centrul vieţii comunităţii polone şi a jucat un rol activ încă de la venirea etnicilor polonezi în Bucovina, acum mai bine de 200 de ani. În continuare are un rol foarte important, în mai toate evenimentele care ţin de viaţa unei familii, de la naştere, botez, nuntă şi până la moarte. De aceea, cred că este datoria mea ca deputat din partea minorităţii poloneze să mă implic în viaţa bisericilor catolice din judeţ şi nu numai” a mai precizat deputatul Ghervazen Longher. | Acest material a fost comandat de Uniunea Polonezilor din România şi realizat de operatorul economic CRAI NOU SA. Cod mandatar: 13240059",
        "label": "Bucovina"
    }
]