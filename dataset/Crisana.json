[
    {
        "title": "Încep lucrările de modernizare a clădirii Bibliotecii Județene din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Iată ce beneficii îți poate aduce consumul a doi litri de apă pe zi!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Rezultatele extragerilor Loto",
        "text": "Noi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Covorul în bucătărie - de ce ai nevoie de el? Iată AICI",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sondaj. Intenţii de vot la alegerile prezidențiale și parlamentare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Polițiștii locali din Arad i-au vizitat la domiciliu pe elevii care nu frecventează cursurile școlare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Şedinţa de constituire a CLM Arad va fi reprogramată. Au lipsit 17 consilieri",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Spectacolul „Respirații“, în premieră pe scena Teatrului Clasic „Ioan Slavici“ Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Brad natural de 12 metri înălțime, amplasat în fața Consiliului Județean Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Răsfoiește catalogul de rochii de ocazie online DY Fashion pentru a descoperi modele magice",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Evenimente în memoria lui Sever Bocu, la Lipova",
        "text": "În perioada 15-19 noiembrie 2024, orașul Lipova va găzdui o serie de evenimente comemorative dedicate lui Sever Bocu, economist, om politic și ziarist bănățean născut la Șiștarovăț. Pe 15 noiembrie, de la ora 10, este programat să aibă loc evenimentul „La pas prin Lipova lui Sever Bocu”. Duminică, de la ora 12, în Biserica Ortodoxă Română Lipova – de a cărei istorie se leagă strâns numele lui Sever Bocu – va fi oficiat un parastas. Luni, la liceul ce poartă numele lui Bocu va avea loc concursul școlar „Sever Bocu: Tribunul Banatului”, începând cu ora 11:30. Marți, 19 noiembrie, de la ora 10, va avea loc la Muzeul Orașului Lipova – în Casa Sever Bocu – vernisajul expoziției „Familia Bocu – Istorie în imagini și obiecte”. De la ora 10:30 va fi oferit un tur ghidat al Casei Bocu. Începând cu ora 11:30 va fi oficiată o slujbă de pomenire și vor fi depuse coroane la bustul lui Bocu. De la ora 12 vor avea loc prelegeri istorice despre viața și activitatea lui Sever Bocu, la liceul ce-i poartă numele.\n\nDe la Lipova, la Viena\n\nSever Bocu s-a născut la 19 noiembrie 1874 în satul arădean Şiştarovăţ, în familia unui învățător moț. După terminarea şcolii primare în satul natal, Sever Bocu urmează şcoala medie la Lipova şi liceul la Arad, însă în preajma examenului de bacalaureat este exmatriculat pentru că a refuzat să poarte panglica în culorile drapelului maghiar.\n\nDin 1892 tânărul Sever Bocu lucrează ca redactor la ziarul „Tribuna” din Sibiu, unde are legături cu fruntaşii memorandişti. Puternic impresionat de lupta și martiriul lor, se întoarce la Lipova în 1893 și organizează, pe dealul denumit ulterior „La crucea lui Bocu”, o manifestaţie publică în favoarea memorandiştilor închişi la Viena. Persecutat de autorităţile austro-ungare, Sever Bocu pleacă la Paris unde studiază la Şcoala de Înalte Studii Comerciale. Se reîntoarce la Lipova şi se angajează funcționar de bancă. Nu poate sta departe de lupta națională și în 1899 se mută la Arad ca redactor al ziarului „Tribuna Poporului” (devenit mai târziu „Tribuna”), unde promovează interesele românilor. Articolele lui au iritat autorităţile şi i-au adus numeroase procese, precum şi trei condamnări la închisoare. În 1906 trece Carpații în România, unde o cunoaște pe Marilina, viitoarea sa soție și construiește, cu mari dificultăţi, un hotel la Techirghiol, care va deveni un punct de atracţie pentru personalităţile politice de prim rang din Regat, familia regală şi diplomaţii străini.\n\nCu toate că avea 42 de ani la intrarea României în război, se oferă voluntar în Armata Română, fiind folosit la interogarea prizonierilor germani şi la diferite misiuni de comandă şi organizare. În 1917 este trimis în Rusia pentru a forma unități militare românești din prizonierii ardeleni care fuseseră capturați de la armata austro-ungară. Redactează la Kiev revista „România Mare”, în care militează pentru unirea tuturor românilor într-un singur stat. După terminarea războiului, Bocu merge la Paris în ajutorul delegaţiei României de la Conferinţa de Pace, unde combate propaganda naţionaliştilor sârbi care încercau să rupă cât mai mult din Banat în favoarea Serbiei. Cu toate argumentele istorice şi etno-lingvistice aduse de delegaţia română, Banatul istoric este, totuși, împărţit la masa negocierilor.\n\nReîntors în ţară, în 1921 este ales deputat în circumscripţia Buziaş, Timp de peste două decenii va fi liderul ţărăniştilor bănăţeni. În 1928, ţărăniştii ajung la guvernare, iar Sever Bocu primeşte funcţia de Ministru al Banatului. Din această postură se implică în numeroase acţiuni cu caracter administrativ, cultural şi naţional, care şi azi sunt apreciate, printre cele mai importante fiind înfiinţarea Universităţii din Timişoara. În a doua guvernare ţărănistă s-a ocupat de Lipova: a pavat străzile, a introdus curentul electric şi a reconstruit aproape 200 de case afectate de inundaţii.\n\nÎn vara anului 1940 ia atitudine public faţă de cedarea Basarabiei, Bucovinei, Ardealului de Nord și Cadrilaterului, iar în perioada 1940-1944 susţine numeroase conferinţe legate de drepturile românilor în teritoriile pierdute.\n\nOdată cu instaurarea regimului comunist, viaţa lui Sever Bocu ia o întorsătură tragică. La alegerile din 1946, Sever Bocu este ales deputat în circumscripţia Lipova, dar refuză să ia parte la lucrările unui Parlament dominat de comuniști şi se retrage din viaţa politică la Lipova, unde se dedică scrierii memoriilor și educării celor doi nepoți, Constantin și Petru, întrucât fiica sa Ligia reușise să fugă în SUA împreună cu soțul ei.\n\nÎn noaptea de 5 spre 6 mai 1950 este arestat de Securitate, dus mai întâi la Timişoara, apoi la închisoarea de la Sighet. Nu a fost niciodată judecat de o instanţă judecătorească. A murit în închisoare, în condiţii care nu au fost pe deplin elucidate. Din relatările unor foşti deţinuţi politici, printre care și colegul său de celulă, Coriolan Băran, fost prefect al județului Timiș-Torontal, un temnicer l-a lovit cu bocancul în faţă şi i-a rupt maxilarul. Neputându-se hrăni, bătrân şi fără asistenţă medicală, în 21 ianuarie 1951 moare, fiind îngropat în cimitirul săracilor din Sighet. Familia nu a ştiut nimic de el, actul său de deces fiind întocmit abia în 1957. O urnă cu pământ din groapa de la Sighet fost adusă în 1999 şi depusă în Biserica Protopopială Ortodoxă din Lipova.",
        "label": "Crisana"
    },
    {
        "title": "Pr. Răzvan Ionescu, conferință la Filarmonica Arad",
        "text": "Evenimentul va avea loc în data de 9 octombrie, miercuri, începând cu ora 19:30, la Filarmonica Arad. Organizată de A.S.T.A. – Asociația Suflet Tânăr Arădean, conferința „Omul contemporan, între duhul creștin și trendul noilor tehnologii” îl va avea ca invitat pe pr. Răzvan Ionescu, consilier permanent în Mitropolia Ortodoxă Română pentru Europa Occidentală și Meridională, Departament „Teologie și Știință” și prodecan al Centrului Ortodox de Studii și Cercetare „Dumitru Stăniloae” din Paris, doctor în teologie și inginerie biomedicală.",
        "label": "Crisana"
    },
    {
        "title": "Părintele Necula va conferenția la UAV",
        "text": "Evenimentul este organizat prin proiectul „Autostrada de Științe Umaniste și Sociale” al Universității „Aurel Vlaicu” din Arad. Părintele Necula va susține ONLINE prezentarea cu tema „Mai este cu putință un dialog mediat de teologie?”. Evenimentul va avea loc luni, 14 octombrie, orele 12.00, în sala festivă din complexul M al UAV (strada Elena Drăgoi nr.2). Intrarea este liberă.\n\nProiectul UAV este susținut de Consiliul Județean Arad, prin Centrul Cultural Județean Arad.",
        "label": "Crisana"
    },
    {
        "title": "Adrian Wiener: Am primit oferte de a candida la alegerile parlamentare de la aproape toate partidele",
        "text": "„Sunt membru fondator al USR Arad. Am contribuit la construcţia sa de la început. Am pus suflet şi mi-am creat identitatea politică în acest partid. Am intrat în politică drept reacţie civică la sistemul care ţine România captivă în sărăcie şi neputinţă”, arată deputatul într-un comunicat de presă, înainte să precizeze că „în urma evenimentelor din filiala USR Arad”, a fost contactat de „aproape toate partidele” pentru a fi inclus pe poziţii eligibile la alegerile parlamentare.",
        "label": "Crisana"
    },
    {
        "title": "Ședințe obligatorii de instruire a președinților și locțiitorilor secțiilor de votare din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Iohannis: Nu voi candida la alegerile parlamentare din decembrie",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Apel umanitar. O fetiță are nevoie de ajutor financiar pentru continuarea tratamentului medical",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Începe distribuirea abonamentelor gratuite de parcare pentru persoanele cu dizabilități, în Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Trucuri care te vor ajuta să-ți menții hainele curate și ordonate",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Percheziţii în Arad într-un dosar de spălare de bani",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Mihai Fifor (PSD Arad): Nu am câştigat, dar am luptat cu toată forţa",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Percheziții în Arad, într-un dosar ce privește spălarea de bani",
        "text": "Poliţiştii Serviciului de Investigare a Criminalităţii Economice din cadrul Inspectoratului de Poliţie Judeţean Timiş, sub coordonarea Parchetului de pe lângă Tribunalul Timiş, au pus în executare, luni dimineață, zece mandate de percheziţie domiciliară într-un dosar de spălare de bani, 17 persoane urmând să fie duse la audieri. Activităţile se desfăşoară în judeţele Timiş – o percheziție, Arad – opt percheziții şi Caraş–Severin – o percheziție, arată o informare de presă a Poliţiei Timiş.\n\nConform Inspectoratului de Poliție Județean Timiș, începând cu anul 2023 şi până în prezent, mai multe persoane fără surse de venit ar fi tranzacţionat prin conturile bancare personale sau ale unor interpuşi, în vederea dobândirii de beneficii materiale însemnate, sume însemnate de bani provenite din infracţiuni şi desfăşurarea de activităţi corelative de spălare a banilor, care vizează astfel legalizarea veniturilor obţinute ilegal, în vederea ascunderii sau al disimulării originii ilicite a acestora ori cu scopul de a ajuta persoana care a care a săvârşit infracţiunea din care provin fondurile să se sustragă de la urmărire, judecată sau executarea pedepsei penale, spun anchetatorii.\n\nPână la acest moment, au fost identificate bunuri de lux – autoturisme – şi imobile asupra cărora a fost instituită măsura sechestrului asigurător până la concurenţa sumei de 3.237.000 de lei. În vederea documentării întregii activităţi infracţionale, percheziţiile au avut drept scop identificarea şi ridicarea de înscrisuri, sisteme informatice folosite în circuitul infracţional, identificarea originii unor bunuri mobile şi imobile în vederea instituirii sechestrului asigurator şi orice alte mijloace de probă privitoare la efectuarea de operaţiuni bancare ilegale, respectiv a pierderii trasabilităţii şi a albirii unor sume însemnate de bani provenite din comiterea unor fapte ilicite.\n\nActivităţile beneficiază de sprijinul poliţiştilor Serviciului de Investigare a Criminalităţii Economice din cadrul Inspectoratului de Poliţie Judeţean Arad şi Caraş–Severin, al Serviciului Criminalistic Timiş, al Serviciului pentru Acţiuni Speciale Timiş, precum şi al luptătorilor din cadrul Grupării de Jandarmi Mobile „Glad Voievod” Timişoara.",
        "label": "Crisana"
    },
    {
        "title": "Poliţistul local acuzat de tortură urmată de moartea unui om a contestat probele la primul termen de judecată",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Avem Consiliul Local la Arad!",
        "text": "ARAD. A doua „încercare” a fost cu noroc pentru noul Consiliu Local al Municipiului Arad. Dacă la prima ședință de constituire din 11 noiembrie 2024 au fost prezenți doar șase aleși (4 de la AUR, 2 de la UDMR) – constituirea CLM fiind imposibilă din lipsă de cvorum –, cea de a doua „strigare” dată de prefect s-a făcut auzită de toată lumea, aducându-i în Sala Ferdinand pe toți cei 23 de consilieri locali municipali aleși și validați. Ceremonia de constituire a noului CLM a avut loc marți, 19 noiembrie 2024, de la ora 10, și a durat aproximativ 40 de minute. S-a desfășurat fără niciun fel de incidente, potrivit programului.\n\nLa prezidiu s-au aflat nu mai puțin de patru reprezentanți ai Prefecturii Județului Arad: subprefecții Doru Sinaci și Marius Sulincean, șefa Serviciului Juridic, Carmen Ila, și consilierul juridic Ovidiu Micoroi. Desigur, nu au lipsit primarul ales, Călin Bibarț, și secretarul general al Municipiului Arad, Lilioara Stepănescu. În scurt timp de la debutul ședinței li s-au alăturat decanul de vârstă al noului consiliu, Gheorghe Furău, și doi cei mai tineri aleși – Georgiana Mariș și Dorian Curcanu. Ei au avut rolul de a conduce ședința de constituire a Consiliului Local al Municipiului Arad din mandatul 2024-2028.\n\nS-au prezentat încheierile de validare a mandatelor noilor consilieri locali, apoi procedura depunerii jurământului, după care 17 aleși au depus jurământul (alăturându-se celor 6 care au făcut-o în ședința precedentă). A fost prezentată și încheierea Judecătoriei Arad privind validarea mandatului primarului și încheierea privind depunerea jurământului de către primar în fața judecătorului delegat în Camera de Consiliu. Toate acestea fiind îndeplinite, subprefectul Doru Sinaci a declarat legal constituit Consiliul Local al Municipiului Arad. După care a urmat la cuvânt primarul Călin Bibarț.\n\nEdilul reales al municipiului Arad și-a început intervenția cerându-și scuze pentru prezenta ședință „semi-festivă” și reiterând promisiunea de a reveni „într-un cadru mult mai larg după finalizarea alegerilor naționale și într-un cadru mult mai primitor, pentru a intra deplin în acțiune din punct de vedere al relației cu arădenii”.\n\nCălin Bibarț a mulțumit, apoi, viceprimarilor Lazăr Faur și Ilie Cheșa „și îi asigur de toată considerația mea; o spun din suflet, nu sunt vorbe doar de diplomație, chiar am lucrat bine împreună și vă pot confirma acest lucru și foștii consilieri din Consiliul Local, precum și funcționarii din Primărie. (…) Sunt convins că și în noul consiliu vom colabora și, de ce nu?, destinele noastre politice și administrative să se intersecteze din nou.”\n\nAu urmat felicitări adresate noului consiliu constituit și… „câteva considerații – nu vreau să supăr pe nimeni, nu vreau să le luați ca lecții pe care le dau cuiva – dar mi-aș permite câteva considerații – sfaturi, dacă vreți – în special pentru domnii consilieri care sunt prima dată în această postură”.\n\nPrima dintre „considerațiile” primarului s-a referit la Regulamentul de funcționare a CLM:\n\nPrimarul a mai atras atenția asupra participării fizice, nu online, la ședințele de consiliu:\n\nEdilul a mai abordat și relația consilier local – funcționar din primărie, insistând asupra faptului că „nu este o relație de subordonare, este o relație de colaborare”. Nu în ultimul rând, primarul a precizat: „V-aș ruga să conștientizați că lucrăm cu banul public și toate deciziile pe care le luăm nu sunt ca în privat. Toate sunt reglementate foarte bine. De multe ori sunt termene foarte multe, legislație încurcată… înțelegeți că nu e rea voință nici din partea funcționarilor, nici a noastră, dar este o răspundere majoră și încercăm de multe ori să trecem prin furcile caudine tocmai pentru a reuși să împingem lucrurile înainte; dar toate sunt reglementate. De aceea consider că – cel mai important – trebuie să primeze buna-credință în relațiile și cu Primăria, și a noastră, și a dumneavoastră cu cetățenii, să primeze doar interesul Aradului și al arădenilor” – a conchis edilul municipiului Arad în fața noului Consiliu Local Municipal legal constituit.\n\nDin cei 23 de membri ai noului CLM, 6 sunt de la PNL (Coralia-Adina Cotoraci, Flavius Dumitraș, Lazăr Faur, Decebal-Ciprian Fordon, Florin Mariș, Liliana-Viorica Waas), 6 de la PSD (Csilla Aur, Cosmin-Alexandru Buruc, Ilie Cheșa, Gheorghe-Oto Furău, Georgiana-Cristina Mariș, Emil-Ioan Moțiu), 5 de la ADU USR-PMP-Forța Dreptei (Ioan-Cătălin Costea, Dorian-Florin Curcanu, Daniela-Arieta Săbău, Sergiu-Cosmin Vlad, Adrian Wiener), 4 de la AUR (Leontin Aslău, Dan Istrate, Dorel-Ilie Mocuța, Mihai-Cosmin Pascariu) și 2 de la UDMR (Julia Horvath, Attila-Csaba Veres). Pe 11 din cei 23 de aleși i-am regăsit și în componența CLM din mandatul anterior; mai consemnăm revenirea social-democratului Gheorghe Furău după o pauză de patru ani.",
        "label": "Crisana"
    },
    {
        "title": "Târgul AR-Medica, la Expo Arad în perioada 7 - 9 noiembrie",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Șapte zile de teatru clasic, la final de noiembrie",
        "text": "Festivalul Internațional de Teatru Clasic a ajuns la cea de a XXVII- ediție, aceasta urmând să se desfășoare între 22 și 28 noiembrie. Aradul va fi locul în care spectacolul de teatru devine personaj principal al vieții culturale din urbe. Vreme de șapte zile, cele două scene ale Teatrului Clasic „Ioan Slavici” vor găzdui producții semnate de importanți creatori de teatru din România, întâlniri memorabile cu actori inspirați, dar și concerte de muzică de teatru și jazz. La acestea se adaugă o serie de evenimente conexe care se adresează deopotrivă publicului larg și artiștilor prezenți în festival.\n\nSeria de spectacole va începe pe 22 noiembrie, de la ora 17, în sala Studio. „Cântece șamanice / The Quest”, inspirat din poemul persan „Conferința păsărilor” de Farid Ud-Din, spectacol al celor de la Teatrul Național „Lucian Blaga” din Cluj-Napoca, va deschide festivalul. În aceeași zi, de la ora 18:30, în sala Mare, vom avea parte de spectacolul teatrului arădean „Visul unei nopți de vară”, după textul lui William Shakespeare cu inserții contemporane ale trupei de actori. Ziua se încheie cu „Oglinda neagră”, după nuvelele Roaba și Suflul de Luigi Pirandello, un one-man show cu Ionuț Caras, produs de Teatrul Național „Lucian Blaga”. Primul spectacol este regizat de Çağlar Yiğitoğullari, cel de-al doilea de Cristian Ban, iar cel de-al treilea de Robert Bacci.\n\nSâmbătă, 23 noiembrie, sala Mare va găzdui, de la ora 18, spectaoclul „Scandal în culise”, de Michael Frayn. Regizat de Andrei și Andreea Grosu, spectacolul este produs de Teatrul Național „Radu Stanca” din Sibiu. De la ora 20:30, în sala Studio va avea loc un prim concert în cadrul festivalului. Artiștii maghiari Péter Sárik Trio și Nikoletta Szőke vor aduce în fața publicului concertul Jazz Request Show.\n\nZiua de duminică, 24 noiembrie, începe la ora 18, în sala Mare, cu actorii Teatrului Maghiar de Stat „Csiky Gergely” din Timișoara. Aceștia vor veni cu spectacolul „Păsările”, după Aristofan, în regia lui Kokan Mladenović. A treia zi de festival se încheie tot în sala Mare, unde, de la ora 20:30, CT Project – Cári Tibor, Vajda Boróka, Kiss Attila și Szabó J. Attila – vor susține concertul „My Shakespeare Songs”.\n\nLuni, 25 noiembrie 2024, de la ora 19, în sala Mare ajung actorii Teatrului de Comedie București, cu spectacolul „Căsătoria”, de N.V. Gogol, în regia lui Andrei și Andreea Grosu. Marți, 26 noiembrie, de la aceeași oră și în aceeași sală sosesc artiștii de la Teatrul Dramaturgilor Români București. Aceștia vin la FITCA cu spectacolul „Interesul general”, de Aurel Baranga, ce poartă semnătura regizorală a lui Andrei Huțuleac.\n\nUltimele două spectacole vor ajunge pe scena sălii mari miercuri și joi, de la ora 19. Miercuri, 27 noiembrie, prezenți pe scenă vor fi actorii Teatrului de Stat din Constanța, care sosesc la Arad cu spectacolul „A douăsprezecea noapte”, de Willian Shakespeare, regizat de Andrei Șerban. Festivalul va fi încheiat joi, 28 noiembrie, de artiștii teatrului partener „Regina Maria” din Oradea. Aceștia vor prezenta publicului arădean spectacolul „Cyrano” de Bergerac de Martin Crimp, adaptare liberă după piesa lui Edmond Rostand, în regia lui Horia Suru.",
        "label": "Crisana"
    },
    {
        "title": "Ludovic Orban a anunţat că se retrage din cursa pentru preşedinţie",
        "text": "„Astăzi, împreună cu colegii mei din Alianţa forţelor de dreapta am luat o decizie pe care o consider necesară şi indispensabilă pentru sănătatea democraţiei din România. Astăzi, împreună cu colegii mei, am luat decizia să continuăm campania electorală pentru alegerile prezidenţiale, dar această campanie să fie pentru susţinerea candidatului Elena Lasconi”, a spus Ludovic Orban, la „Dezbaterea preşedinţilor”, organizată de Digi 24.\n\n„Am intrat cu încredere şi speranţă în această competiţie, susţinut de oameni de bună credinţă, oameni de suflet, oameni care au făcut tot ce este posibil ca să mă ducă în acest punct al competiţiei. Pe de altă parte, sunt un om realist, sunt un om care ştie exact care este situaţia politică şi ştie când să facă un pas în lateral sau un pas înapoi. De data asta consider că este fundamental, pentru ca această competiţie electorală să dea şansa unui nou început pentru România, să mă retrag din competiţia prezidenţială, să îi acord susţinerea mea Elenei Lasconi, pentru că România are nevoie de un nou început, are nevoie de un aer proaspăt, are nevoie de decenţă, de bun simţ şi de o democraţie autentică”, a precizat Ludovic Orban.",
        "label": "Crisana"
    },
    {
        "title": "Drumul Bârzava - Minișel, interzis pentru vehiculele cu tonaj de peste 7,5 tone",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cartea „Între Zenit și Nadir“, de Cristian Mladin, lansată la Biblioteca Județeană „Alexandru D. Xenopol“ din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Herringbone – modelul de parchet care adaugă personalitate oricărei camere",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Între Zenit și Nadir”, lansat la bibliotecă",
        "text": "Sub egida Uniunii Ziariștilor Profesioniști din România, filiala „Ioan Slavici” Arad, lansarea va avea loc în data de 24 octombrie 2024, de la ora 17, în sala „Astra” a Bibliotecii Județene „Alexandru D. Xenopol” Arad, de pe strada Gheorghe Popa de Teiuș, nr 2-4.\n\n Vor fi prezenți în fața publicului autorul volumului, scriitorul și publicistul Cristian Mladin, Lucia Bibarț – scriitor și publicist UZPR Arad, Vladimir Belity – scriitor, membru al cenaclului „Luceafărul arădean”, Florin Galiș – fondator al Sufrageriei arădene și actrița Oltea Blaga, de la Teatrul Clasic „Ioan Slavici” Arad.\n\n „De asemenea, profesorul Emanuel Caragea ne va încânta cu un micro-recital de chitară clasică. Fiecare dintre noi este un observator, tindem spre zenit, fără a privi înapoi spre nadir. Să ne bucurăm așadar împreună, sub semnul cuvântului, de o după amiază plăcută de toamnă”, spun organizatorii.",
        "label": "Crisana"
    },
    {
        "title": "Secția Cardiologie de la Spitalul Județean Arad va fi modernizată",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Balul Comunității Arădene, la cea de-a V-a ediție",
        "text": "ARAD. Asociația Europeanul organizează pe 26 octombrie, la Palatul Cultural din Arad, cea de-a cincea ediție a Balului Comunității Arădene, un eveniment care aduce în prim-plan excelența și solidaritatea comunității. Începând cu ora 18:00, arădenii sunt invitați să participe la o seară specială dedicată recunoașterii valorilor locale, sub tema „Balkanic Harmonies”.\n\nBalul Comunității Arădene, devenit o tradiție a orașului, va celebra anul acesta peste 150 de elevi olimpici și tineri cu performanțe remarcabile, în cadrul secțiunii „Iubește și dăruiește”. Acești tineri vor fi premiați pentru realizările lor deosebite în diverse domenii, iar Ambasadorul Franței în România va acorda un premiu special – „Prix d’excellence de l’Ambassade de France en Roumanie” – pentru cea mai bună performanță a anului. În plus, evenimentul va recunoaște contribuțiile medicilor și ale voluntarilor în cadrul secțiunii „Împreună Salvăm Vieți”. Personalitățile arădene care au avut realizări semnificative în carierele lor vor fi evidențiate la secțiunea „Arădeni remarcabili”. De asemenea, în cadrul Balului Comunității Arădene, organizatorii acordă titlul „Cross of Merit” unor personalităţi care reprezintă cu succes societatea civilă, mediul academic, lumea culturii sau a diplomaţiei în România sau străinătate. În memoria aplinistului Zsolt Török a fost instituit un premiu adresat tinerilor temerari, care va fi acordat și la această ediție.\n\nAtmosfera serii va fi animată de numeroase momente artistice, reunite sub conceptul „darArt”, care vor îmbina muzica, dansul și moda. Printre invitații speciali, care ne vor oferi o experiență muzicală de neuitat, se numără mezzosoprana Ljubica Vraneš din Serbia, tenorul român Sorin Lupu, Corul Academic al Filarmonicii Arad, Concertino Accordion Band din Republica Moldova și dirijorul Marius Hristescu. Ansamblul de dansuri sârbești AKUD Mladost va adăuga un plus de rafinament spectacolului, în timp ce surprizele serii vor aduce o fuziune captivantă între tradiția balcanică și modernitate. De asemenea, trupa de dans X Style a Asociației Club Sportiv Doma Art Style, elevii Colegiului de Arte „Sabin Drăgoi” Arad și studenții Facultății de Muzică și Teatru din Timișoara vor contribui cu momente artistice inedite, iar creatoarea de modă Mirabela Frai va prezenta, ca în anii precedenți, o colecție inedită.",
        "label": "Crisana"
    },
    {
        "title": "Parlamentare 2024. A fost stabilită ordinea pe buletinul de vot în diaspora",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Nu vom insista pe știrile senzaționale, însă vrem să punem accentul pe acele informații, poate mai puțin spectaculoase, dar cu impact asupra comunităților.\n\nȘi vorbim săptămână aceasta despre preluarea de către Consiliul Județean Arad a trei baze sportive pentru care va trebui asigurată și o sursă de finanțare, despre noul director al hubului mArta, despre condamnarea lui Caius Parpală, dar și despre accidentul în care a fost implicată o mașină de poliție, accident asupra căruia planează niște semne de întrebare.\n\nVă vom spune, mai pe scurt, cu ce s-au ocupat aleșii locali și politicienii arădeni în această săptămână, dar și ce opțiuni de petrecere a timpului liber aveți în acest weekend.",
        "label": "Crisana"
    },
    {
        "title": "Bărbat lovit în cap cu toporul, în comă de două luni. Agresorul, trimis în judecată",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Accidentul mortal de la Chișineu-Criș, provocat de un tânăr de 21 de ani",
        "text": "Inspectoratul de Poliție Județean Arad a transmis o informare cu privire la modul în care s-a produ accidentul de la Chișineu-Criș, în care și-a pierdut viața un motociclist de 45 de ani.\n\n„La data de 14 noiembrie a.c., în jurul orei 22:00, polițiștii orașului Chișineu-Criș au fost sesizați despre un eveniment rutier, pe D.N. 79, între Chișineu-Criș și Zerind. Din primele cercetări, s-a stabilit că un tânăr de 21 de ani, în timp ce conducea un autoturism dinspre Arad spre Oradea, a intrat în coliziune cu un motociclu care se deplasa în aceeași detecție de mers. În urma impactului, bărbatul de 45 de ani, care se deplasa cu motorul, și-a pierdut viața. Testarea cu aparatele din dotare a avut rezultat negativ pentru consum de alcool și droguri, în cazul șoferului autoturismului. Polițiștii continuă cercetările pentru stabilirea cauzelor și împrejurărilor care au dus la producerea accidentului”, a transmis Biroul de Presă al IPJ Arad.",
        "label": "Crisana"
    },
    {
        "title": "Prognoză meteo. Cum va fi vremea în următoarele două săptămâni",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Incendiu la o cabană din Conop",
        "text": "Ruxandra Klein, purtătorul de cuvânt al Inspectoratului pentru Situații de Urgență Arad, transmite că pentru misiune au fost alocate forțe și mijloace din cadrul Secției de Pompieri Bârzava, cu două autospeciale de stingere și o autospecială de primă intervenție și comandă.\n\n„La sosirea echipajelor, incendiul se manifesta prin ardere generalizată la nivelul întregii construcții din lemn, pe o suprafață de aproximativ 60 de metri pătrați. Incendiul a fost stins prompt, fără a se înregistra victime, însă cabana a fost afectată în totalitate. O persoană s-a autoevacuat în condiții de siguranță”, transmite sursa citată.\n\nCauza probabilă de producere a incendiului a fost stabilită ca fiind jarul sau scânteile provenite de la o sobă cu acumulare de căldură.\n\nPentru a preveni astfel de evenimente, pompierii militari arădeni ne recomandă să respectăm mai multe măsuri de prevenire a incendiilor la instalarea și folosirea sobelor:\n\n„Se interzice amplasarea sobelor la o distanță mai mică de 1 m față de pereții sau alte materiale combustibile ori la mai puțin de 70 cm față de pereții combustibili izolați. Este interzis ca sobele de metal să fie amplasate pe pardoseli din materiale combustibile fără asigurarea izolației termice necesare. Nu folosiți sobe cu ușițe sau cenușare defecte, ori care nu se închid. Este interzisă aprinderea focului în sobă cu benzină sau alte lichide inflamabile, precum și arderea lemnelor mai lungi decât vatra sobei sau a cărbunilor cu putere calorifică mai mare decât cea stabilită. Sobele cu acumulare de căldură amplasate pe pardoseală combustibilă trebuie să aibă, în fața ușițelor de alimentare, o tablă de protecție de 70 x 50 cm. Nu puneți la uscat haine, rufe sau alte obiecte la mai puțin de 1 m de sobele metalice și evitați să așezați astfel de obiecte pe sobele cu acumulare de căldură sau în imediata lor apropiere. Nu lăsați focul în sobe nesupravegheat și nu lăsați copiii nesupravegheați în casă, dacă focul arde în sobă. Evitați supraîncălzirea sobelor, deoarece pot aprinde cu ușurință obiectele combustibile din jur”, transmite Inspectoratul pentru Situații de Urgență Arad.",
        "label": "Crisana"
    },
    {
        "title": "Amenzi pentru cărțile de identitate expirate",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "România va reduce consumul de antibiotice cu 27 %, până în 2030",
        "text": "Instituțiile de sănătate publică aduc în atenție, cu ocazia Săptămânii Mondiale de Conștientizare a Rezistenței Antimicrobiene 2024, problemele cauzate de consumul incorect de antibiotice. Într-un comunicat transmis de Direcția de Sănătate Publică Arad se arată că: „rezistența la antimicrobiene (AMR) este o amenințare critică pentru sănătatea tuturor persoanelor, cauzând anual, la nivel global, aproximativ 1,3 milioane de decese și contribuind la alte 5 milioane de decese. Se estimează că peste 35.000 de persoane mor în fiecare an în UE/SEE din cauza unei infecții cauzate de bacterii rezistente la antibiotice. Când sunt utilizate incorect, antibioticele devin mai puțin eficiente, infecțiile obișnuite devin din ce în ce mai dificil sau chiar imposibil de tratat, crescând astfel riscul de răspândire a bolii, dezvoltarea de forme severe, deces și pot duce la costuri economice semnificative. Rezultatul utilizării inadecvate și excesive a antimicrobienelor este cunoscut sub numele de rezistență antimicrobiană (AMR) și poate pune în pericol sănătatea tuturor persoanelor. ”\n\nRomânia a conturat un cadru de acțiune coordonat și sustenabil pentru controlul AMR și a elaborat Strategia Națională pentru perioada 2023-2030 pentru prevenirea și limitarea infecțiilor asociate asistenței medicale și combaterea fenomenului de rezistență la antimicrobiene, conform HG nr. 1005/2023. Obiectivul asumat de țara noastră pentru 2030 este de a reduce consumul uman de antibiotice cu 27% .\n\n„Printre măsurile care contribuie la utilizarea rațională a antibioticelor se află eliberarea acestor medicamente numai în baza unei prescripții medicale, pentru situații în care utilizarea antibioticelor aduce beneficii. Conform Ordinului nr. 63 din 2024 al Ministrului Sănătății, eliberarea antibioticelor fără prescipție medicală se poate face în cazul unor situații de urgență, cu respectarea cantității maxime aferente unei doze de urgență, calculată în acord cu modul de administrare al produsului și se poate face doar o singură dată în cursul unui tratament, în baza unei declarații pe proprie răspundere”, se mai arată în informarea DSP Arad.",
        "label": "Crisana"
    },
    {
        "title": "Evită riscurile la care îți poți supune telefonul și alege o husă de calitate",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "CURS şi Avangarde - printre institutele acreditate să facă sondaje la ieşirea de la urne",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Procesul care bloca realizarea în Arad a celui mai mare parc fotovoltaic din Europa, suspendat",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Prezidenţiale 2024. 14 candidaţi în cursa pentru Cotroceni",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Furnizarea apei potabile va fi întreruptă trei zile la Covăsânț",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Parc fotovoltaic de 40 MW, inaugurat în județul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cum să maximizezi spațiul din bucătărie cu mobilă pe colț: 3 idei practice",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "START oficial pentru construcția Campusului Ekklesia‼️",
        "text": "Pe lângă echipa de conducere a Bisericii Ekklesia, la eveniment au participat reprezentanți ai instituțiilor statului: Primăria Arad, Parlamentul României, Parlamentul European, Secretariatul de Stat pentru Culte, Camera de Comerț, Industrie și Agricultură, Consulatul României la Szeged, Universitatea “Aurel Vlaicu” și Universitatea de Vest “Vasile Goldiș” din Arad, precum și membri de seamă ai mediului de afaceri. \n\n Evenimentul a subliniat modul în care biserica, autoritățile publice și sectorul privat pot colabora în beneficiul comunității.\n\nInițiativa Campusului Ekklesia este un proiect ambițios care va include facilități spirituale, educative, sociale și culturale, menite să sprijine dezvoltarea spirituală și comunitară a oamenilor.",
        "label": "Crisana"
    },
    {
        "title": "Cum să obții forma ideală a sânilor cu ajutorul implanturilor mamare?",
        "text": "Un alt detaliu important în procesul de augmentare mamară este metoda prin care sunt inserate și poziționate implanturile. Acestea pot fi introduse fie sub mușchi, fie deasupra acestora, iar fiecare variantă are anumite avantaje. De exemplu, implanturile plasate sub mușchi oferă un aspect mai natural și reduc riscul ca marginile implantului să devină vizibile, însă recuperarea poate fi mai lungă. Pe de altă parte, cele plasate deasupra mușchiului permit o recuperare mai rapidă, dar pot fi mai evidente, în funcție de mărimea și tipul implantului. Discută aceste aspecte cu chirurgul tău. Un medic cu experiență va ști să aleagă cea mai bună tehnică pentru tine, astfel încât să obții forma ideală, cu un risc minim de complicații [3].",
        "label": "Crisana"
    },
    {
        "title": "Restricții de circulație pe străzile Ștefan Tenețchi și Tribunul Corcheș din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Profesorul care a promis marea”, vineri seara, la Cinema „Arta”",
        "text": "„Profesorul care a promis marea”/„El maestro que prometió el mar” (r. Patricia Font) va fi proiectat, în premieră, la Cinematograful „Arta” din Arad. Proiecția va avea loc vineri, 18 octombrie 2024, de la ora 19.00. Accesul publicului va fi gratuit, în limita locurilor disponibile.\n\nFilmul, adaptare după cartea cu același nume scrisă de Francesc Escribano, spune povestea adevărată a lui Antoni Benaiges, un profesor din Tarragona care înainte de războiul civil a fost repartizat la școala Bañuelos de Bureba, un orășel din Burgos, Spania. Filmul „Profesorul care a promis marea” este și povestea Ariadnei, o femeie care începe un proces anevoios de căutare a rămășițelor străbunicului ei dispărut în război. Povestea face trimiteri la situația actuală a familiilor care își caută și astăzi rudele dispărute.\n\nConcepția regizorală a Patriciei Font transmite un mesaj: ceea ce se întâmplă în trecut are repercusiuni asupra prezentului nostru sub forma unei răni ce se transmite din generație în generație.\n\n„Mi se pare interesantă teza conform căreia suntem capabili să moștenim rănile strămoșilor noștri. În film, evenimentele care se petrec în trecut au consecințe asupra personajelor din prezent și a relației dintre ele. Ariadna, care a crescut cu bunicul și mama ei într-o casă a tăcerii și a tabuurilor, este un personaj fragil și pierdut, care suferă de atacuri de anxietate. Acum, bunicul ei suferă de demență senilă și nu mai este în stare să-și explice copilăria sau de ce a decis să o reducă la tăcere. Această poveste se învârte în jurul memoriei, atât a pierderii acesteia, cât și a importanței păstrării ei. Întregul univers al Ariadnei, rece, apatic, înconjurat de moarte și uitare, este pus în contrast cu cel al profesorului Antoni, un personaj idealist și entuziast al cărui mediu, în ciuda vicisitudinilor pe care le întâlnește în oraș, este plin de viață, înconjurat de copii și iluzii. Sunt două povești foarte diferite în același film și a fost o provocare să găsesc o modalitate de a le face să coexiste” – spune regizoarea Patricia Font.",
        "label": "Crisana"
    },
    {
        "title": "„Familia, în contextul provocărilor actuale”",
        "text": "Sala „Vasile Goldiș” a Consiliului Județean Arad a găzduit recent o manifestare științifică de înaltă ținută academică. Este vorba despre conferința ,,FAMILIA ÎN CONTEXTUL PROVOCĂRILOR ACTUALE – REGLEMENTĂRI NAȚIONALE, EUROPENE ȘI INTERNAȚIONALE”. Aceasta se înscrie în seria manifestărilor științifice desfășurate în cadrul proiectului cu același nume, finanțat de Centrul Cultural Județean Arad și cofinanțat de Asociația pentru Cultură, Educație și Tineret ,,Vasile Goldiș” Arad.\n\n„Obiectivul principal al acestei conferințe a constat în diseminarea la nivelul comunității academice de la Universitatea de Vest ,,Vasile Goldiș” din Arad, dar și de la universitățile participante la proiect: Universitatea din Padova Italia, Universitatea “Aleksandër Moisiu” din Durrës, Albania, Universitatea din Uzhhorod, Ucraina, Universitatea București, Universitatea ,,Alexandru Ioan Cuza” din Iași, Universitatea ,,Lucian Blaga” din Sibiu, Universitatea din Oradea, dar și a partenerilor la proiect, a diferitelor amenințări cu care se confruntă familia contemporană și valorile sale intrinseci, în scopul găsirii unor soluții pentru prevenirea și contracararea acestora. Mulțumim în acest sens conducerii Universității de Vest ,,Vasile Goldiș” din Arad, în special d-nei Rector, prof. univ. dr. habil. Coralia Adina Cotoraci, pentru sprijinul acordat în vederea derulării acestui proiect, precum și corpului profesoral al Facultății de Științe Juridice din cadrul Universității de Vest ,,Vasile Goldiș” din Arad” – a declarat conf. univ. dr. Daniela Creț.\n\nÎn acest sens au fost dezbătute teme de impact și de actualitate în contextul societății contemporane. Una dintre acestea este „The evolution of family law in Italy: from the island of the family to the archipelago of familial relations” /”Evoluția legislației privind familia în Italia – de la insula familiei la arhipelagul relațiilor familiale” – prezentată de cercetătorul științific Giovanni Cinà de la Universitatea din Padova Italia, care subliniază că ,,Reflexiv, căsătoria rămânând, conform Constituției, modelul pe care să se bazeze o familie, este în realitate o opțiune individuală, o oportunitate printre altele asemenea, folosită în mod experimental și progresiv; actul matrimonial devine mai degrabă un act de confirmare decât un început al experienței conjugale și familiale, în timp ce legătura conjugală devine un gen, pentru care căsătoria este o specie protejată, dar care se regăsește în diferite forme de relații de cuplu. Familia se naște nu numai din opțiuni diferite, ci și din legături de filiație și conviețuire, acestea fiind bazele formațiunilor sociale familiale”.\n\nO altă temă importantă dezbătută a fost: „Family law in Albania: regulatory responses to the jurisprudence of the ECTHR/ Legislația privind familia în Albania: răspunsuri de reglementare la jurisprudența Curții Europene pentru Drepturile Omului – prezentată de lect.univ.dr. Pranvera Beqiraj de la Universitatea “Aleksandër Moisiu” din Durrës, Albania, care evidențiază că ,,Dezvoltarea dreptului familiei albanez a fost caracterizată printr-o coerență notabilă cu normele europene privind drepturile omului, în special cu cele stabilite de CtEDO. Această aliniere este fundamentală pentru a garanta că drepturile persoanelor, în special cele legate de viața de familie, sunt respectate în conformitate cu standardele internaționale. Au fost aduse modificări notabile sistemului juridic albanez, odată cu încorporarea principiilor CEDO în legislația națională a țării”.\n\nFamilia și căsătoria „neconvenționale” a fost tema susținută de conf. univ. dr. Oana Mihăilă de la Universitatea din Oradea, care a subliniat că ,,Dinamica familiei este mult schimbată în ultimii ani, cu o reamenajare a relațiilor tradiționale dintre soți, dar și a celor dintre părinți și copii. Autonomia personală redefinește și tiparul familiei contemporane în care,\n\nspre exemplu, familia monoparentală nu mai este considerată o instituție specială. Una din alternativele la familia tradițională este uniunea formată din persoane de același sex… Recunoașterea juridică a cuplurilor de același sex privește aspecte precum: posibilitatea de a alege un regim juridic al bunurilor, datoriilor și veniturilor obținute de parteneri, modalități de lichidare a regimului juridic ales, de modificare a acestuia, un regim juridic în ceea ce privește locuința comună, dreptul de moștenire, soluții legate de copiii născuți în cadrul parteneriatului sau în ceea ce privește adopția, dreptul la alegerea numelui, aspecte privind obligația de întreținere”. În același context, în studiul „Familia în România, la granița dintre impulsurile modernității și canoanele valorilor tradiționale” prof. univ. dr. Verginia Vedinaș de la Universitatea din București (profesor asociat la Universitatea ,,Vasile Goldiș” din Arad) a reiterat că ,,familia a devenit din ce în ce mai sensibilă la mutațiile petrecute în societate. Spre deosebire de familia tradițională, caracterizată prin unitate, afectivitate și responsabilitate asumată de membrii acesteia, familia modernă se caracterizează prin individualism și înstrăinare, prin materialism și lipsa de comunicare. Cât privește lipsa de comunicare, acesta reprezintă, în opinia noastră, paradoxul într-o lume caracterizată prin informatizare, prin dezvoltarea așa-ziselor rețele de socializare, care, nu de puține ori, devin rețele de înstrăinare față de aproapele tău și de o virtuală și înșelătoare apropriere față de persoane care sunt și de regulă rămân complet necunoscute”.\n\nPe de altă parte, în articolul „Forța invizibilă a dragostei: cum autoritatea părintească modelează destine”, conf. univ. dr. Lucia Irinescu de la Universitatea ,,Alexandru Ioan Cuza” din Iași a evidențiat că ,,părintele trebuie să privească copilul ca pe o entitate distinctă față de el…Autoritatea părintească nu este doar despre controlul comportamentului copilului, ci și despre responsabilitatea reciprocă dintre părinți și copii în dezvoltarea unei relații de încredere și respect.’’.\n\nÎn studiul „Înstrăinarea părintească: noi repere în combaterea alienării parentale din perspectiva modificărilor aduse Legii nr. 272/2004 prin Legea nr. 123/2024 avocatul Andrei Ioniță, Decanul Baroului Arad a abordat o temă de ultimă actualitate în legislația română: înstrăinarea părintească; acesta a subliniat că ,,Odată acceptată definirea noțiunii de înstrăinare parentală ca veritabilă formă de violență (psihologică) îndreptată împotriva unei persoane (copil) care, prin gradul de dezvoltare psihică, intelectivă și volitivă este adeseori lipsită de apărare, trebuie asumată implicit sarcina de a combate fenomenul la nivel de autoritate publică prin legiferarea unor remedii apte a conferi, pe de o parte instituțiilor administrației (DGASPC s.a.), pe de altă parte judecătorului de caz, ,,pârghiile” necesare salvgardării interesului minorului afectat prin demersurile alienatorii ale unui părinte (alteori chiar ale amândurora”.\n\nDe asemenea, în studiul „Necesitatea intervenției interdisciplinare în procesul de regăsire a familiilor biologice în cazul tinerilor adoptați internațional”, conf. univ. dr. Daniela Creț de la Universitatea de Vest ,,Vasile Goldiș’’ din Arad a menționat că ,,O altă modalitate prin care tinerii își caută părinții biologici o reprezintă tot mai activ, rețelele de socializare, fiind semnificativ să se examineze influența tehnologiei și a mediului online asupra tinerilor adoptați internațional, aflați în căutarea familiilor biologice. Odată cu avansul tehnologic și creșterea popularității rețelelor de socializare, procesul de regăsire a părinților biologici a devenit mai accesibil”.",
        "label": "Crisana"
    },
    {
        "title": "Când Mozart întâlnește jazzul",
        "text": "Dacă vă plac provocările, dacă iubiți muzica clasică, dar împărtășiți aceeași pasiune pentru teritorii sonore lipsite de frontiere, dacă priviți fără suspiciune o încrucișare între genuri și aveți curiozitatea să vă imaginați o întâlnire sau o conversație dintre un mare clasic și un muzician de jazz, dacă vreți să cunoasteți cu adevărat cât de liberă poate să fie muzica și câtă libertate îi este îngăduită unui interpret, cât de spontan și imprevizibil se transformă un text al unei partituri perfect notate și măsurate prin filtrul unor viziuni și talente emergente și, nu în ultimul rând, cât de minunată poate să fie muzica lui Mozart, în amprenta pianistică a ultimului concert pentru pian, nr.27, în si bemol major, nu veți ocoli întâlnirea cu oaspeții serii de joi, 17 octombrie 2024, trio-ul de jazz Tálas Áron și dirijorul Hermann Szabolcs.\n\nPentru că splendida partitura mozartiană își continuă povestea, simplu și dezinvolt, dincolo de autograful și grafia unei partituri. O seară cu adevărat fantastică, al cărei final ne readuce în atmosfera strălucitoare și ceremonială a Simfoniei nr.41 (Jupiter), în do major.\n\nCâștigător al premiilor Junior Prima, Gramofon și Artisjus, votat de mai multe ori drept cel mai bun claviaturist maghiar de către cititorii jazzma.hu și jazz.hu, Áron Tálas este bine cunoscut pentru versatilitatea sa: a cântat la tobe cu Lionel Loueke și Kurt Rosenwinkel, la pian cu Jorge Rossy și Ben Monder, și a colaborat în mod regulat sau ocazional cu Borbély Műhely, Kristóf Bacsó Triad și multe alte ansambluri.\n\nFormația sa principală, Tálas Áron Trio, a dezvoltat un sunet unic, care este influențat de muzica populară și clasică, precum și de elemente armonice și ritmice de jazz. Criticul Kornél Zipernovszky a scris despre primul lor album (Floating Island), lansat în Japonia: „Ideea este că, în plus față de virtuozitatea care este aproape așteptată astăzi, originalitatea sa, comunicativitatea, simțul său uimitor de dezvoltat al formei și muzicalității au produs ceva pe acest album care are o lume a sa proprie”.\n\nAceastă lume s-a maturizat și mai mult odată cu lansarea albumului Little Beggar de către BMC Records, care a fost apoi votat drept cel mai bun album de muzica de jazz maghiară în anul respectiv, de către revista Gramophone.\n\nReferindu-se la personalitatea lui Áron Tálas, Bágyi Balázs a afirmat: „Combină elementele clasice cu metrica unică regăsită în tendințele jazzului actual, sau schimbările bruște de tempo și puls. Latura lirică a lumii sale muzicale este puternică, iar bogăția sa armonică este somptuoasă. Una dintre cele mai interesante personalități ale timpului său, el consideră jazz-ul o disciplină de autoeducare”.\n\nCel de-al treilea album al trio-ului reînnoit tot în 2020, „New Questions, Old Answers”, care cuprinde și compozițiile lui Áron, a fost lansat recent de BMC Records, și a fost descris pe un site internațional de muzică drept „Un album strălucitor al trioului, cu melodii bogate, compoziții excelente și o armonie minunată între muzicieni care sunt pe deplin dedicați să aducă la lumină această muzică frumoasă” (33third.org).",
        "label": "Crisana"
    },
    {
        "title": "Palatul Copiilor revine cu Seara Atelierelor Deschise",
        "text": "Aflat la ediția a treia, evenimentul se va desfășura sub motto-ul „Talent și creativitate”, la parterul și la etajul al doilea din centrul comercial. În ambele zile, între orele 16 și 20, la parter vor avea loc spectacole de dans, muzică și demonstrații sportive ale elevilor Palatului Copiilor, iar la etajul al doilea al Atrium Mall vor fi organizate ateliere pentru copii. „Prin acest eveniment, Palatul Copiilor Arad își propune să scoată în evidență imaginația și creativitatea elevilor. Este un bun prilej de bucurie și de familiarizare cu profesorii instituției noastre, dedicați meseriei de dascăl. Așteptăm cu drag elevii, părinții și bunicii să ni se alăture, în număr cât mai mare și le mulțumim pentru implicarea de care dau dovadă, în tot ceea ce organizăm!”, spune prof. Denisa Bara, director Palatul Copiilor Arad.\n\nProf. Ciucu Melania, director adjunct al Palatului, transmite că „Vor fi ateliere culturale, de jurnalism, teatru de păpuși, teatru, chitară, limbi străine, de creație plastică, șah, tenis de masă, jocuri logice, aeromodele. La acestea se adaugă, un spectacol de de muzică, dans, demonstrații sportive dar și alte surprize plăcute”. Participarea la ateliere va fi grauită.",
        "label": "Crisana"
    },
    {
        "title": "Compania de Apă Arad construiește un rezervor de apă potabilă la Hălmagiu",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Toamna Muzicală Arădeană începe joi, 7 noiembrie",
        "text": "Cea de a XI-a ediție a Festivalului Internațional Toamna Muzicală Arădeană, ce se va desfășura în perioada 7-21 noiembrie 2024, îi va întâmpina pe melomani la Filarmonică în șase dintre serile cele mai speciale ale lunii noiembrie. Va fi o ediție pentru toate vârstele, pentru maturi și pentru copii, pentru cei care iubesc muzica simfonică, dar și opera, pentru cei care caută să pătrundă în teritoriile cele mai profunde ale muzicii camerale sau să descopere istoria atât de veche și de spectaculoasă a muzicii de orgă, dar și pentru aceia care iubesc arta ilustrativă și adaugă plăcerii audiției suplimente de imagini și culori.\n\nToate cele șase concerte se vor desfășura în sala mare de concerte a Palatului Cultural și toate vor începe la ora 19. Primul concert va avea loc joi, 7 noiembrie, și le va oferi arădenilor șansa să audieze Creaturile lui Prometeu, uvertura op.43 și Simfonia a VII-a în la major, op.92 de Ludwig van Beethoven, respectiv Concertul pentru vioară și orchestră în re minor de Robert Schumann.\n\nMayumi Kanagawa, din Statele Unite ale Americii, violonista câștigătoare a ediției din acest an a Concursului Internațional George Enescu, va deschide festivalul Filarmonicii, oferind amploarea cuvenită vârfului de an muzical, printr-un eveniment concertistic extraordinar, pe care îl marchează alături de apreciatul dirijor român Cristian Oroșanu, care se va afla la pupitrul orchestrei.\n\nConcertul pentru vioară și orchestră de Robert Schumann este partitura propusă de Mayumi Kanagawa pentru această primă prezență în circuitul stagiunilor filarmonicilor din România, un ópus de repertoriu al violonistei, a cărei versiune interpretativă, expusă pe scene de prestigiu, este recunoscută și validată în paginile cronicilor de specialitate.\n\nSeara de 7 noiembrie 2024, deschiderea Festivalului Internațional Toamna Muzicală Arădeană, se desfășoară sub auspicii extraordinare, fiind realizată în parteneriat cu Concursul și Festivalul Internațional George Enescu, un eveniment desfășurat sub Înaltul Patronaj al Președintelui României și finanțat de Guvernul României prin Ministerul Culturii.\n\nEste titlul concertului-spectacol pentru narator și chitară, pentru cei mici și cei mari, ce se va avea loc pe 8 noiembrie, vineri. O poveste încărcată de emoţie, dedicată deopotrivă celor mici şi celor mari, spectacolul „Platero şi cu mine – despre prietenie” propune o incursiune în spaţiilor sonore și literare ale unor artişti ai secolului XX de extremă importanță: italianul Mario Castelnuovo-Tedesco, compozitor prolific, şi spaniolul Juan Ramon Jimenez, laureat al premiului Nobel pentru literatură. Publicată în 1914, „Platero şi cu mine” este un omagiu adus prieteniei dintre poet şi măgăruşul acestuia, prilej de reflecţie asupra „bucuriilor şi amărăciunilor, gemene ca urechile lui Platero”. În 1960, compozitorul italian re-imaginează povestea celor doi într-o lucrare pentru narator şi chitară, încărcată de frumusețe şi expresivitate.\n\n„Aflând cât de plăcută și de apreciată este în rândul celor care iubesc muzica și poveștile, am ales să v-o prezentăm și noi astăzi, alături de chitaristul Costin Soare, actorul Ionel Barac și artistul vizual Alex Icodin. Ei sunt cei care vă invită pe cei mici și pe cei mari, la o poveste – parabolă emoționantă, care să vă atingă și să vă bucure sufletele, oferindu-vă chei de înțelegere pentru fiecare vârstă. Iar pentru că desene live vor îmbogăți spaţiul muzicii și al poveștii, va fi o seară de vineri nemaipomenită! Haideți să ascultăm împreună povestea și muzica ei și să ne bucurăm de ilustrațiile minunate care o însoțesc!”, spun cei de la Filarmonica Arad.\n\nLuni, 11 noiembrie, protagoniști ai serii de muzică de cameră vor fi violoncelistul Octavian Lup și pianista Oana Csiky. Aceștia vor aduce în fața publicului compoziții de Robert Schumann, Ludwig van Beethoven și Dimitri Sostakovici. La sfârșitul secolului al XIX-lea, violoncelul și-a ieșit din rolul tradițional, de instrument de acompaniament, pentru a-și revendica dreptul și a-și obține privilegiul de instrument solist. Ludwig van Beethoven a fost acela care l-a cuprins într-un nou concept, al duo-ului cu pian, odată cu sonatele sale dedicate instrumentului, inaugurând astfel epoca sonatei romantice cu violoncel și a construcției dedicată acesteia. Ultima dintre sonatele pentru violoncel și pian de Ludwig van Beethoven, Sonata nr. 5 în re major op. 102 nr. 2 este reperul central al serii de luni, 11 noiembrie 2024, în care se reîntorc pe scena de la Filarmonică violoncelistul Octavian Lup și pianista Oana Csiky. O capodoperă incontestabilă a secolului al XIX-lea, pe care interpreții ne propun să o audiem alături de cunoscutele Piese-fantezii (Fantasiestücke) op.73 de Robert Schumann și Sonata în re minor op. 40 de Dimitri Șostakovici.\n\nSeara de 14 noiembrie va fi una de capodopere destinate ansamblului orchestrei de coarde, fiind un motiv de bucurie pentru cei care apreciază reîntâlnirea cu orchestra de cameră a Filarmonicii din Szeged, dirijorul Gyüdi Sándor și violonistul și concert maestrul Kosztándi István. Entitate artistică aflată într-o dinamică concertistică înfloritoare, promotoare a valorii și a frumosului, orchestra de cameră din Szeged revine pe scena Festivalului Internațional Toamna Muzicală Arădeană în seara de joi, 14 noiembrie 2024, cu o tematică și un repertoriu de o inspirație aparte. Suprapunând ilustrații vizuale sugerate de materialul sonor interpretat, realizate în timp real de artistul plastic Nagy Katalin Matild și proiectate pe ecranul scenei de concert, programul muzical reunește compoziții de Leoš Janáček, Edvard Grieg, Benjamin Britten și Gustav Holst, pe care le însoțește cu standarde ale repertoriului violonistic mondial, titluri care trimit cu gândul la cotele cele mai înalte de virtuozitate, semnate la rândul lor de mari interpreți-compozitori: Camille Saint-Saëns și Fritz Kreisler.\n\nDe la Mediterană la Marea Nordului\n\nNu geografic, ci cultural, într-o călătorie pe calea apelor, prin muzica de orgă. „Vă invităm într-o croazieră muzicală în care nu ați mai fost, o călătorie pe calea apelor și a sunetelor, cu o sumă de destinații fixate în imaginarul lui Steffen Schlandt, extraordinarul organist al Bisericii Negre din Brașov.”, ne transmite Filarmonica. Israel, Grecia, Italia, Spania, Franța, Anglia, Olanda, Norvegia, Germania sunt referințele geografice ale acestui traseu muzical cu partituri inedite, în care secole de muzică, școli de compoziție, stiluri și viziuni organistice vi se dezvăluie într-un mod insolit.\n\nCum a contribuit la creșterea patrimoniului cultural al Europei, acum mai bine de opt sute de ani, Regele Andaluziei, Alfonso X, cel Înțelept, cum a reușit în anii 1600 să își însușească studiile muzicale spaniolul Pablo Bruna, supranumit și „Orbul din Daroca”, cum i-au fost atribuite olandezului Jan Pieterszoon Sweelinck începuturile școlii organistice nord-germane de esență barocă, cum a influențat Claudio Monteverdi arta secolului al XVII-lea, din spațiul peninsular italian, ce au însemnat pentru întreaga istorie a muzicii europene creațiile semnate de Johann Sebastian Bach și Georg Friedrich Händel, cine au fost Theodore Dubois, Ole Bull sau Vidas Pinkevicius. Putem afla toate acestea în seara de marți, 19 noiembrie 2024, la întâlnirea cu Steffen Schlandt.\n\nBoema lui Giacomo Puccini, operă în patru acte cu libret de Giuseppe Giacosa și Luigi Illica, va încheia ediția de anul acesta a Festivalului Internațional Toamna Muzicală Arădeană, pe 21 noiembrie, de la ora 19, în sala Palatului Cultural.\n\nLa Bohème își revendică titlul de „cea mai populară operă din lume”, iar povestea ei, inspirată din viața tinerilor artiști boemi și a grizetelor Parisului începutului de secol XIX, cucerește și astăzi prin frumusețea textului și a muzicii. Opera scrisă de Giacomo Puccini pe un libret de Giuseppe Giacosa și Luigi Illica și prezentată pentru prima oară la 1 februarie 1895, pe scena Teatrului Regio din Torino, este programată la Arad în versiunea ei concertantă, aducând un nou omagiu marelui compozitor, la împlinirea unui centenar de la dispariția sa.\n\nMarcello, Rodolfo, Colline şi Schaunard – un pictor, un poet, un filosof şi un muzician sunt figurile boeme, inspiratoare și pline de vitalitate ale partiturii lui Puccini, spectacolul de suflet al celor care adoră opera, dar și al celor care caută inițierea într-una dintre cele mai fascinante și spectaculoase dintre lumile artistice. Alături de orchestra simfonică, de corul academic, pregătit de Robert Daniel Rădoiaș și de dirijorul Hermann Szabolcs, ne va fi împărtășită una dintre cele mai impresionante și rafinate povești de dragoste ale teatrului liric puccinian, remarcabilă prin ariile extatice de îndrăgostiți, prin mozaicul fascinant al imaginilor și scenelor ei, prin poezia delicată și inconfundabilă a suferinței, a ofilirii și a decăderii, a farmecului lucrurilor mărunte. Cei care dau viață personajelor vor fi Narcisa Brumar (Mimi), Paul Lungu (Rodolfo),Cristina Vlaicu (Musetta), Șerban Vasile (Marcello), Mihai Dogotari (Schaunard), Octavian Vlaicu (Colline), Mihai Prelipcian (Benoît/Alcindoro), Adrian Boba (Parpignol) și Iulian Iosip (Vameșul/Sergentul).\n\nBiletele de acces la spectacole pot fi achiziționate online, de pe site-ul bilete.ro, dar și de la casiera Palatului Cultural. Aceasta este deschisă luni și marți între orele 9 și 13, miercuri între orele 12 și 16, joi și în zilele de concert între 9 și 13, respectiv 17 și 18:45. În funcție de locul ales în sală, biletele costă între 25 de lei și 40 de lei.",
        "label": "Crisana"
    },
    {
        "title": "Circulația rutieră pe drumul județean Seleuș – Șicula, deviată",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "S-a deschis Târgul de Crăciun de la Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Transformă petrecerea de final de an într-o experiență de neuitat LA BOTTEGA!",
        "text": "– Meniu divers si personalizat – adaptăm meniul în funcție de dorințele tale\n\nFie că ești în căutarea unui loc pentru petrecerea de Crăciun, prezentări sau alte evenimente corporate, echipa noastră îți va fi alături cu profesionalism și flexibilitate pentru a pune la punct fiecare detaliu.\n\nRezervă acum și asigură-te că petrecerea de final de an va fi una extraordinară: 0757 268 342 adica 0757BOTEGA!",
        "label": "Crisana"
    },
    {
        "title": "Ai nevoie de un birou de traduceri în sectorul 2 din București? Contează pe Inova Traduceri",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Au prezentat proiectul de reabilitare a clădirilor MARTA",
        "text": "O primă astfel de sesiune de consultare publică a avut loc pe 14 noiembrie, iar cea de-a doua va avea loc pe 19 noiembrie. Aceasta din urmă se va desfășura în Sala „Regele Ferdinand” a Primăriei Municipiului Arad, de la ora 11.\n\nPe 14 noiembrie, prezentarea proiectului a fost făcută de Ovidiu Balint, managerul HUB Cultural mARTA, instituția care se va ocupa de administrarea complexului de clădiri. Clădirea principală – cea cu turn, fosta clădire de birouri a fabricii – și cele două hale – una spre Calea Aurel Vlaicu și cealaltă în curte – vor fi reabilitate în cadrul unui program pilot inițiat de Comisia Europeană pe întreaga Europa – Noul Bauhaus European.\n\nProgramul pilot își propune să arate Europei că ruinele pot fi readuse la viață. În cazul nostru, o fosta fabrică va deveni centru cultural. România a fost aleasă pentru a pilota programul pentru că la noi s-au demolat cele mai multe monumente istorice și tot aici se afla cele mai multe monumente aflate în paragină.\n\nPentru proiectul de pe Calea Aurel Vlaicu, municipalitatea va primi prin Noul Bauhaus European aproape 7 milioane de euro, sumă ce va acoperi o parte din costurile de reconversie a clădirilor. Alte 2,4 milioane de euro sunt vizate prin programul interregional RO-HU. Pentru conversia întregului complex sunt necesare aproximativ 12 milioane de euro.\n\nProiectul prezentat de Ovidiu Balint arată că în clădirea cu turn, pentru care sunt estimate costuri de 2,9 milioane de euro, vor fi amenajate birouri administrative, un magazin de suveniruri, ateliere, un infopoint al complexului mARTA, atelier de artă fotografică, o sala de dans și vestiare. În hala din curte, pentru care se estimează că lucrările vor costa 3,6 milioane de euro, vor fi amenajate ateliere multimedia, o curte interioară pe locul fostei remize a pompierilor fabricii de vagoane, o cafenea și un muzeu – al tehnicii și tehnologiei. Hala dinspre Calea Aurel Vlaicu va fi cea mai costisitoare – 4,5 milioane de euro fiind suma estimată. Aici se vor amenaja casa de cultură a studenților, camere de oaspeți, depozite, un studio de muzică, o cameră destinată unei tipografii digitale, săli multifuncționale, un atelier de restaurare, dar și un muzeu – al comunităților arădene.\n\nLa consultarea publică de pe 14 noiembrie au luat cuvântul și reprezentanți ai Forumului Economic Româno-German (DRW) și ai Ascent Group, care au vorbit despre sursele de finanțare pentru funcționarea clădirilor – ulterior implementării proiectelor europene, dar și despre oportunitatea (și necesitatea) amenajării unor spații de co-working în municipiul Arad.\n\nCosmin Buruc, consilier local, a fost prezent și el în sală, vorbind despre scopul pe care trebuie să îl îndeplinească viitorul centru cultural de pe Calea Aurel Vlaicu. Acesta a menționat că este conștient că lumea este sătulă de promisiuni și că, cel mai probabil, oamenii vor fi convinși că la mARTA se vor întâmpla lucruri abia în momentul în care „se va da prima lopată”, când se va începe propriu-zis șantierul de acolo.\n\nArădenii curioși să afle detalii despre proiectul de la MARTA, dar și cei care au idei pe care doresc să le împărtășească cu cei de la HUB Cultural mARTA, sunt așteptați marți, 19 noiembrie 2024, de la ora 11, în Sala Regele Ferdinand.",
        "label": "Crisana"
    },
    {
        "title": "Sondaj CIRA. Intenţii de vot la alegerile prezidenţiale",
        "text": "Preşedintele PSD, Marcel Ciolacu, şi cel al PNL, Nicolae Ciucă, ar urma să fie competitori în turul al doilea al alegerilor prezidenţiale, în timp ce liderul AUR, George Simion, se află cu două procente în urma lui Ciucă, potrivit unui sondaj privind intenţiile de vot la prezidenţiale realizat de The Center for International Research and Analyses (CIRA) la comanda Evenimentului Zilei.",
        "label": "Crisana"
    },
    {
        "title": "Ministrul Transporturilor: În decembrie vom avea câştigătorii pe cele trei loturi ale drumului expres Arad - Oradea",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Şumudică: UTA este o echipă imprevizibilă, dar noi ne dorim să câştigăm",
        "text": "„UTA are un antrenor cu experienţă. Mircea Rednic a antrenat la un nivel OK, el îşi poate pune amprenta asupra unui joc. UTA are destul de mulţi jucători din Africa, jucători puternici, care îşi câştigă duelurile. Din punctul meu de vedere, UTA este o echipă imprevizibilă, care poate face oricând meciuri extraordinare. Are 18 puncte, este aproape de noi, aşa că ne aşteptăm la un meci greu. Sperăm să facem un meci bun şi să continuăm pe aceeaşi linie, pentru că în ultimele patru meciuri am câştigat 10 puncte din 12. Ne dorim să câştigăm şi mâine”, a spus el.\n\n„Am crescut din punct de vedere fizic, parametrii nu mint. Cred că suntem într-un progres în momentul de faţă, urcăm. Toată lumea am văzut că se raportează, când vorbeşte de noi, la meciul cu Hermannstadt, că nu am jucat nimic. Eu mi-aş dori şi mâine să joc la fel de prost şi să iau cele trei puncte. Vreau să fac 23 de puncte, nici nu mă interesează pe mine ce spun unii despre jocul Rapidului. Nu pot să mint şi să spun că eu sunt mulţumit de jocul nostru cu Hermannstadt. Dar cu Farul am câştigat cu 5-0 şi am luat trei puncte, cu Hermannstadt am câştigat cu 1-0 şi am luat trei puncte, unde e diferenţa? La golaveraj poate, dacă vom avea nevoie vreodată de el. Sezonul acesta se va intra în play-off cu cea mai mică medie de puncte, dacă e să comparăm cu anii trecuţi. Pentru că nu mai sunt echipe mici. Eu nu mai văd niciuna, pentru că FC Botoşani are 12 puncte şi a reuşit să ne învingă. Deci se poate întâmpla orice, aşa că trebuie să fii atent ca să scoţi maximum din fiecare meci”, a adăugat tehnicianul.",
        "label": "Crisana"
    },
    {
        "title": "Un cutremur cu impact minor a fost înregistrat în județul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Apel umanitar. O adolescentă are nevoie de ajutor financiar pentru o intervenție chirurgicală",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Amenzi pentru cei care circulă cu biciclete și trotinete pe trotuare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Două filme vor fi proiectate la Cinematograful „Solidaritatea“ din cartierul Gai",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Superliga. Rapid – UTA Arad 2-0",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Secretul Insulei Pin-Up“, în premieră la Cinematograful „Arta“ din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cadavrul de la Lipova, în fosa septică de cel puțin trei ani",
        "text": "Apelul la 112 a fost făcut după ce un un muncitor care inspecta zona, în vederea realizării unor lucrări la canalizare. Acesta a descoperit întâmplător cadavrul descompus, într-o fosă de la marginea Băilor Lipova, fosă care nu mai era folosită de ani de zile. Imediat după apel, la fața locului au ajuns mai multe echipaje de pompieri și polițiști. Polițiștii Orașului Lipova au fost sesizați despre faptul că, în zona Băilor Lipova, a fost găsit un cadavru uman. La fața locului s-a deplasat echipa operativă formată din polițiști de investigații criminale și criminaliști, care au stabilit că cele relatate se confirmă și că este vorba despre un cadavru aflat în stare avansată de descompunere. Trupul neînsuflețit a fost transportat la Serviciul Județean de Medicină Legală, în vederea stabilirii cauzei decesului și identității persoanei. „În cauză a fost întocmit un dosar penal in rem, pentru ucidere din culpă, fiind informat și procurorul de serviciu din cadrul Parchetului de pe lângă Judecătoria Lipova”, a transmis Inspectoratul de Poliție Județean Arad.\n\nCei prezenți la fața locului vorbesc despre faptul că primele suspiciuni arată că ar fi vorba despre cadavrul unei femei înalte, care ar fi avut mâinile legate și purta ciorapi de nylon și cizme de cauciuc. La prima vedere, anchetatorii consideră că trupul neînsuflețit a stat în fosa septică cel puțin 3 ani.\n\nLocul în care a fost descoperit cadavrul se află într-o pădure de la marginea orașului Lipova, unde pe vremuri era o zonă de agrement. Suprafața nu este împrejmuită și are acces relativ ușor de la un drum județean, iar apoi pe un drum forestier se ajunge în zona în care a fost făcută descoperirea macabră.\n\nPolițiștii și procurorii așteaptă rezultatele finale ale evaluărilor făcute de medicina legală, pentru a stabili cu exactitate dacă este vorba despre un bărbat sau femeie, dar și vârsta aproximativă, urmând să pună cap la cap informații care privesc posibile persoane dispărute, dar și orice alte indicii care i-ar putea ajuta la rezolvarea cazului.",
        "label": "Crisana"
    },
    {
        "title": "Consiliul Judeţean, la ultima şedinţă în actuala formulă",
        "text": "ARAD. Final de mandat pentru consilierii judeţeni aleşi în 2020. Luni, 18 noiembrie, a avut loc ultima şedinţă în actuala formulă, ultima şedinţă în care actualii aleşi şi-au exprimat voturile. Începând de miercuri, Consiliul Judeţean va fi constituit cu cei care au fost aleşi la alegerile locale din luna iunie. Asta după ce prefectul Aradului a convocat pentru data de 20 noiembrie ședința festivă în cadrul căreia noii consilieri vor depune jurământul, iar noul consiliu îşi va începe activitatea.\n\n„Am avut luni, la Consiliul Județean Arad, ultima noastră întâlnire în această formulă. Miercuri se va constitui noul Consiliu Județean și am profitat de ocazie să le mulțumesc tuturor colegilor pentru colaborarea pe care am avut-o în ultimii patru ani. La Arad s-au dezvoltat proiecte importante: modernizarea a peste 850 de kilometri de drumuri județene, construirea a trei spitale noi, cumpărarea a 50 de microbuze electrice pentru școli, mobilarea și dotarea cu echipamente digitale a peste 200 de săli de clasă, extinderea rețelei de apă și canalizare, a rețelei de gaz, construirea de capele mortuare. A fost o administrație eficientă, iar barometrul cel mai important al acestei eficiențe este faptul că am fost reconfirmați de arădeni și putem continua aceste proiecte”, a declarat Iustin Cionca, președintele Consiliului Județean.\n\nÎn mandatul 2020-2024, preşedintele Iustin Cionca a avut un consiliu favorabil şi o majoritate covârşitoare, majoritate cu care, cel mai probabil, niciun preşedinte de Consiliu Judeţean nu se va mai întâlni la Arad. Timp de patru ani de zile, au „mimat” că fac opoziţie trei consilieri de la PSD şi patru de la USR. În rest, indiferent de partidele din care au făcut parte, toţi ceilalţi aleşi au fost doar nişte „saci de cartofi” buni la ridicat mâna la orice propunere a venit din partea conducerii instituţiei judeţene. Începând de miercuri, însă, situaţia se va schimba în totalitate. PNL a reuşit să obţină 13 dintre cele 33 de posturi de consilieri judeţeni. Aşadar, pentru a avea majoritate, este evident că liberalii, în frunte cu Iustin Cionca, vor trebui să facă alianţă. În acest moment, PNL se poate baza, cu siguranţă, numai pe cei doi consilieri judeţeni aleşi pe listele UDMR, „frăţia” dintre galbeni şi verzi fiind una asumată de ambele părţi. Însă, chiar şi aşa, PNL ar ajunge la numai 15 voturi în Consiliul Judeţean. Mai departe, orice alt partid care va fi adus în această alianţă va ridica pretenţii, în joc fiind una dintre cele două funcţii de vicepreşedinţi, dar şi diferite alte funcţii prin instituţiile subordonate ale CJA.\n\nNiciunul dintre partidele care au intrat în Consiliul Judeţean, respectiv PNL, PSD, AUR sau ADU nu neagă faptul că au fost purtate diferite discuţii în ceea ce priveşte o posibilă alianţă pentru următorii patru ani, însă toţi reprezentanţii partidelor menţionate mai sus au declarat faptul că nicio negociere nu se va materializa până după alegerile parlamentare şi prezidenţiale, care vor avea loc în viitoarele săptămâni. Niciunul dintre partide nu ar vrea să lase „garda jos” în luptele electorale sau, mai grav, să fie acuzat de trădare, în perspectiva unor alianţe. Aşadar, după cum au confirmat mai multe voci, jocurile privind majoritatea în Consiliul Judeţean vor fi făcute pe la mijlocul lunii decembrie.",
        "label": "Crisana"
    },
    {
        "title": "FOTO. Târgul de Crăciun de la Arad, deschis vineri",
        "text": "Mii de luminițe, elemente decorative, photo cornere, mini-caruseluri, o mică roată panoramică și, cel mai probabil atracția principală a ediției de anul acesta, un patinoar artificial. Toate acestea, alături de standurile celor câteva zeci de comercianți de mâncăruri, băuturi și produse specifice sezonului rece, îi așteaptă pe arădeni, începând de vineri, 15 noiembrie 2024, în Piața Catedralei și în Parcul Reconcilierii.\n\nProgramul târgului este de la 12 la 22, zi de zi, iar în serile de sfârșit de săptămână, de la ora 18, în Piața Catedralei vor fi programe artistice, cântece de iarnă și, din 22 noiembrie, colinde.\n\nVineri seara, pe scenă au urcat Trupa Nova Band, Trupa Mustang și Ovidiu Niculescu&White Mahala. Sâmbătă de la ora 18 vor cânta Acous Trip și Alexandra Ungureanu, iar duminică, la seara muzicii folk, de la ora 18: îi vom putea asculta pe Maria Nicoleta Brola& Daniel Julean și Florian Jianu.",
        "label": "Crisana"
    },
    {
        "title": "Au fost recepţionate primele voturi prin corespondenţă din diaspora pentru alegerile prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Superliga. Programul etapelor a 18-a şi a 19-a",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Balul filantropic al anului, pe ritmuri balcanice, la Filarmonică",
        "text": "ARAD. Sâmbătă, 26 octombrie, la Palatul Cultural va avea loc cea de-a cincea ediție a Balului Comunității Arădene, un eveniment filantropic care premiază, an de an, performanța în comunitate. Fiecare ediție a acestui eveniment devenit deja tradiție pentru Arad a venit cu ceva nou în materie de spectacol oferit celor care s-au afiliat proiectului și care au susținut, de-a lungul anilor, viziunea organizatorilor.\n\nAnul acesta, Asociația Europeanul, organizatoarea Balului Comunității Arădene, a ales ca momentele artistice să se îmbine armonios sub tema „Balkanic Harmonies”. Despre concept ne-a vorbit Aurelian Boiț, unul dintre organizatorii și inițiatorii evenimentului filantropic: ”Este un concept care va putea fi vizionat la Arad în premieră națională și sperăm ca ideea noastră să fie preluată și să meargă mai departe. Am pornit de la faptul că îl avem alături de noi pe dirijorul și orchestratorul Marius Hristescu, maestrul care a lucrat și alături de Tudor Gheorghe. Am ales să reorchestrăm melodii tradiționale din zona Balcanilor, care vor putea fi ascultate în premieră la Arad. Alături de noi va fi și Ljubica Vraneš, o mezzosoprană foarte cunoscută în Serbia, care a fost foarte încântată de ideea noastră și a fost de acord să se alăture proiectului. Ea se va afla pentru prima dată la Arad și, alături de Corul Filarmonicii, va interpreta partituri din Carmen de Georges Bizet. ”\n\nMomentul artistic va fi completat de dansurile populare cu specific sârbesc care vor fi prezentate de ansamblul „AKUD MLADOST” din Timișoara. „Știm, desigur, că avem o solidă comunitate sârbă și aici, la Arad, însă dansatorii arădeni se află exact în această perioadă la un eveniment în Serbia. De aceea, la sugestia lor, am invitat trupa din județul vecin”, a mai explicat Aurelian Boiț.\n\nAșa cum ne-am obișnuit an de an, în cadrul secțiunii „Iubește și dăruiește” vor fi recompensați 150 de elevi olimpici și tineri cu performanțe remarcabile. Aceștia vor fi premiați pentru realizările lor deosebite în diverse domenii, iar Ambasadorul Franței în România va acorda un premiu special – „Prix d’excellence de l’Ambassade de France en Roumanie” – pentru cea mai bună performanță a anului. În plus, evenimentul va recunoaște contribuțiile medicilor și ale voluntarilor în cadrul secțiunii „Împreună Salvăm Vieți”. Personalitățile arădene care au avut realizări semnificative în carierele lor vor fi evidențiate la secțiunea „Arădeni remarcabili”. De asemenea, organizatorii vor acorda titlul „Cross of Merit” unor personalităţi care reprezintă cu succes societatea civilă, mediul academic, lumea culturii sau a diplomaţie în România sau străinătate.\n\nArădenii care doresc să participe la acest eveniment o pot face achiziționând bilete de la Casa de Bilete a Filarmonicii, iar banii care se vor strânge vor fi folosiți în proiectul de recompensare a elevilor cu rezultate deosebite. Biletele sunt disponibile pentru balcoanele laterale, la prețul de 150 de lei sau la balconul central, la prețul de 200 de lei.",
        "label": "Crisana"
    },
    {
        "title": "Calendarul alegerilor parlamentare din 1 decembrie",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Arheologia, redeschisă după un deceniu",
        "text": "Vineri, 4 octombrie 2024, secția de arheologie a Complexului Muzeal Arad a fost redeschisă, find vizitată de sute de persoane încă din prima zi. Aproape un deceniu a stat închisă, fiind folosită pe post de depozit. Ultima reamenajare a secției fusese făcută în anii 1970, iar de atunci s-a așternut praful – și la propriu, și la figurat – pe exponatele din secție. Acum, însă, secția a fost modernizate, reconfigurată și adusă în secolul în care ne aflăm.\n\nRedeschisă pe 4 octombrie, secția de arheologie poate fi vizitată gratuit sâmbătă, 5 octombrie 2024 și duminică, 6 octombrie 2024, cu ocazia Zilelor Județului Arad.\n\nDin echipa proiectului expozițional fac parte Dr. Victor Cristian Sava, Dr. Florin Mărginean, Drd. Ioan Cristian Cireap – toți arheologi în cadrul Complexului Muzeal Arad, respectiv Andrei Mărincean, Vlăduț Mihai Murgu, Roberto Grigore Tănăsache și Daniel Preda. Curatorii expoziției – Victor Sava, Florin Mărginean și Cristian Cireap – arată că cercetările arheologice desfășurate de-a lungul vremii în județ au dus la cunoașterea nemijlocită a trecutului îndepărtat al acestor meleaguri. „Importantele vestigii arheologice descoperite și informațiile obținute de arheologii arădeni se regăsesc în expoziția de arheologie a Complexului Muzeal Arad. Linia directoare a conceptului expozițional a fost promovarea descoperirilor arheologice ale județului și dispunerea cronologică a acestora”, arată cei trei arheologi.\n\nCircuitul expozițional îi poartă pe vizitatori prin toate epocile majore ale preistoriei și ale istoriei. Prima sală este dedicată Epocii Paleolitice, Epocii Neolitice și Epocii Eneolitice. Punctul central al sălii este dedicat unui fragment ceramic, decorat cu o siluetă feminină, descoperit la Sânpetru German. Tot în prima sală, vizitatorul se întâlnește și cu o reconstituire grafică a unui războinic din Epoca Eneolitică timpurie.\n\nMai departe, a doua sală ne întâmpină cu o primă parte dedicată cimitrului Epocii Eneolitice timpurii de la Pecica (PEC011). Topoare masive de cupru, cuțite și vârfuri de săgeți realizate din piatră sau podoabe din oase de animale – toate pot fi văzute în prima parte a acestei săli. Tot aici, vizitatorul e întâmpinat de o reconstrucție a unuia dintre cele mai interesante morminte descoperite la Pecica. Mai departe, sala este dedicată artefactelor relevante specifice Epocii Bronzului, precum tipare pentru turnare, spade din bronz, topoare, dar și vase ceramice sau unelte realizate din oase de animale.\n\nÎn a treia sală se pășește în universul perioadei antice. Panoplii ale războinicilor, urne funerare, vase de uz casnic și monede de argint, toate sunt expuse aici, alături de reconstruirea unui războinic specific perioadei, dar și un film care prezintă descoperiri importante ale acestei perioade, în județul Arad. Totuși, probabil cel mai interesant exponat din această sală este reconstituirea scenei funerare descoperite la Milova – un trup de femeie într-un mormânt de incinerație.\n\nPerioada migrațiilor și elemente din Epoca Medievală îl întâmpină pe vizitator în a patra sală, axată pe viață și pe moarte. Viața de zi cu zi a oamenilor din Epoca Medievală este adusă în fața publicului, în primul rând, prin artefactele expuse – vase ceramice, podoabe și unelte – dar și printr-o reconstruire a unei locuințe și a unui cuptor pentru producerea vaselor. Partea de după sfârșitul vieții este prezentă în sală prin expunerea unor morminte specifice anumitor comunități și perioade, dar și prin proiecții de reconstituiri tridimensionale.\n\nUn punct care cu siguranță îi va cuceri în special pe cei mai tineri vizitatori ai secției este sala imersivă. Aici, vizitatorul face, cu ajutorul tehnologiei, o călătorie în mijlocul Epocii Bronzului. Mai exact, odată intrat în camera imersivă, ești transpus în mijlocul Cetății Vechi din Sântana – Troia Carpaților. Reconstituirile tridimensionale ale cetății este transpusă în sala imersivă cu ajutorul tehnologiei LiDAR și a senzorilor de mișcare, ceea ce îi permite vizitatorului să interacționeze cu anumite situații punctuale.\n\nO mică sală, amenajată cumva ca o „cameră de valori” adăpostește unele dintre cele mai valoroase exponate din secția de arheologie. Mica sală a tezaurului reunește exponate precum podoabele de aur de la Pecica – cu o vechime de peste 6 mii de ani, monede antice, accesorii vestimentare, podoabe și monede din perioada migrațiilor, dar și tezaure monetare și podoabe din perioada medievală.\n\nUltima parte a secției de arheologie este dedicată perioadei medievale. Informațiile și artefactele expuse aici sunt reprezentative pentru rolul jucat de comitatele Arad și Zărand în cadrul regatului Maghiar. Probabil cea mai interesantă piesă din această parte a expoziției este piatra de mormânt de secol 12-14 p.Chr, descoperită în anul 1972 la Conop-Cotărci.\n\nModernizarea secției de arheologie a costat aproximativ 3 milioane de lei, fonduri puse la dispoziția Complexului Muzeal Arad de Consiliul Județean. În ultimii au fost modernizate și secțiile de Științe ale Naturii – 2020, Pinacotecă – 2022, Artă – 2023 și Tezaur 1848-1849 – în 2024. În continuare este în șantier secția de istorie a muzeului județean. Odată ce lucrările se vor finaliza și acolo, toate spațiile expoziționale din Palatul Cultural vor fi modernizate.",
        "label": "Crisana"
    },
    {
        "title": "Trei proiecte importante pentru sănătatea arădenilor",
        "text": "Şedinţa Consiliului Judeţean Arad care a avut loc luni, 18 noiembrie, a marcat aprobarea a trei proiecte care vizează sistemul de sănătate din Arad. Toate cele trei proiecte vizează obţinerea de fonduri nerambursabile, două dintre ele prin Program Interreg România-Ungaria, iar al doilea prin Programul Naţional Sănătate, implementat de Ministerul Investiţiilor şi Proiectelor Europene, cu fonduri nerambursabile din cadrul Programului Naţional de Redresare şi Rezilienţă.\n\nÎn ceea ce priveşte proiectul guvernamental, acesta se numeşte „Reabilitarea serviciilor spitalicești în domeniul medicinei cardiovasculare la Spitalul Clinic Județean de Urgență Arad”.\n\nPrin proiect se urmărește reabilitarea și modernizarea Secției Clinice Cardiologie a Spitalului Clinic Județean de Urgență Arad prin amenajări ale spaţiilor și dotări funcționale, pentru asigurarea circuitelor medicale conforme cu normativele și standardele în vigoare. Totodată, se intenționează dotarea laboratorului de cardiologie intervențională cu un echipament de angiografie performant, precum și implementarea unui sistem informatic digital pentru managementul planurilor de tratament, în vederea creșterii eficienței actului medical. Scopul final îl reprezintă asigurarea unor circuite medicale conforme cu standardele actuale și creșterea calității serviciilor medicale oferite pacienților.\n\n„Reabilitarea Secției Clinice Cardiologie reprezintă o prioritate pentru noi, un proiect pe care îl avem de mult timp în vedere și pe care ne dorim să îl vedem materializat, având în vedere importanța tratamentului cardiovascular de calitate pentru pacienții noștri. Este un demers necesar și urgent, iar oportunitatea de a depune acest proiect pentru accesarea de fonduri europene trebuie fructificată”, a declarat președintele Consiliului Județean Arad, Iustin Cionca.\n\nTermenul limită pentru depunerea cererii de finanțare este 2 decembrie 2024, iar valoarea totală eligibilă a proiectului este de 52.180.092,80 lei inclusiv TVA.\n\nCelelalte două proiecte aprobate în şedinţa de luni vor fi implementate în parteneriat cu judeţul Bekes din Ungaria, judeţ cu care Aradul are o lungă colaborare în spate. Cum s-a întâmplat în toate exerciţiile financiare europene din trecut, şi de această dată vor exista două proiecte strategice, unul pentru judeţul nostru, unul pentru judeţul din ţara vecină. În ceea ce priveşte proiectul nostru strategic, acesta se numeşte „Bloc operator inovativ și spitale de urgență”, iar prin acest proiect se dorește îmbunătățirea calității infrastructurii medicale prin modernizarea Blocului operator existent în cadrul Spitalului Clinic Județean de Urgență Arad prin lucrări de recompartimentare, extindere, dotare cu mobilier, aparatură și echipamente specifice, precum și dotarea cu un sistem de informatizare și digitizare. Blocul operator, astfel organizat, va permite managementul operator optim al bolnavilor operați în condiții de maximă siguranță, optimizarea utilizării sălilor de operație și a timpului de activitate și asigurarea unor condiții de muncă conforme chirurgilor, anesteziștilor și întregului personal care își desfășoară activitatea în cadrul Blocului operator.\n• segregarea circulației în cadrul blocului operator prin definirea unui coridor „curat”, pentru accesul instrumentarului steril și al personalului medical operator, și realizarea unui coridor neutru/„murdar” pentru accesul personalului tehnic de întreținere și pentru evacuarea deșeurilor;\n\nPrin realizarea acestui proiect se vor amenaja opt săli de operație, respectiv: Sala 1 – Neurochirurgie și Chirurgie Vasculară; Sala 2 – Chirurgie Plastică; Sala 3 – Intervenții de Urgență; Sala 4 – Chirurgie Generală I; Sala 5 – Chirurgie Generală I; Sala 6 – Ortopedie; Sala 7 – Ortopedie; Sala 8 – Chirurgie Pediatrică”, se arată în documentele Consiliului Judeţean.\n\nÎn cadrul proiectului, Spitalul Clinic Județean de Urgență Arad intenționează să implementeze un sistem de informatizare și digitizare intraspitalicească (destinat în special medicilor din secțiile de terapie intensivă, anestezie și chirurgie cu accesibilitate 24/7, care să permită salvarea tuturor datelor pacientului, să permită acces la istoricul oricărui pacient, permit prezentarea unei diagrame anatomice 3D a corpului uman pentru urmărirea dispozitivelor invazive și pansamente, permit accesul facil la următoarele module: consultație, intraoperator, postoperator, configurație, coduri de procedură și statistici). Totodată este posibilă crearea unei baze de date online – un sistem de înregistrare a datelor medicale ale pacientului (CT, RMN, RX, Mamografii, Ecografii) conform standardului internațional HL7, care poate fi accesat în comun, pentru a beneficia de o a doua opinie medicală din partea medicilor din Ungaria. Pentru a asigura sustenabilitatea proiectului, se dorește ca această bază de date să fie utilizată și după încheierea proiectului în alte proiecte viitoare.\n\n„Se dorește și implementarea unui sistem de transmisie video din sălile de operații (destinat asigurarii transmiterii și înregistrării în timp real a imaginilor surprinse de camerele video digitale HD integrate în lămpile de sciatică, asigurându-se, astfel, imagini detaliate din câmpul operator)”, mai spun cei de la CJA. Acest proiect este estimat la aproximativ 11 milioane de euro.\n\nAl doilea proiect care va fi implementat în parteneriat cu judeţul Bekes din Ungaria reprezintă proiectul strategic al vecinilor maghiari, în acest proiect CJA urmând să aibă calitatea de partener. Cu toate acestea, şi părţii române îi va reveni o sumă de bani destul de importantă, care va fi investită în Secţia de Oncologie, respectiv 950.000 de euro.\n\nAparatura medicală care urmează să fie achiziționată prin acest proiect constă în: ecograf cu software pentru ecografie cu substanță de contrast, sistem automatizat pentru prepararea personalizată a medicației citostatice, laser pentru litotriție, sistem de micro-ultrasunete de înaltă rezoluție, trusă pentru endoscopie urologică.\n\nProiectul se numeşte „Dezvoltarea rețelei de îmbunătățire a stării de sănătate a populației”, iar prin acest parteneriat cu judeţul Bekes, Spitalul Clinic Județean de Urgență Arad va beneficia de dotări medicale moderne, necesare pentru prevenirea, diagnosticarea și tratarea afecțiunilor oncologice.\n\n„Această inițiativă răspunde unei nevoi acute, având în vedere că, în judeţul nostru, peste 1.000 de arădeni sunt diagnosticaţi anual cu cancer, în timp ce în evidenţe avem peste 14.000 de pacienţi diagnosticaţi cu afecţiuni oncologice. Aceşti pacienţi au nevoie periodic de investigaţii specifice, atât pentru tratament, cât şi pentru monitorizare”, spune Iustin Cionca, președintele CJA.",
        "label": "Crisana"
    },
    {
        "title": "Începe campania electorală pentru alegerile parlamentare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Acțiune de suflet a scriitorilor din Arad!",
        "text": "Recitaluri pentru cei vârstnici. O acțiune de suflet a Ligii Scriitorilor Români – Filiala „Ioan Slavici” Arad s-a desfășurat la Centrul de Îngrijire pentru Persoane Vârstnice Arad din cadrul Direcției de Asistență Socială Arad. A fost poezie, muzică și daruri în apropierea ajunului sărbătorilor de iarnă!\n\n„Vreau să le mulțumesc scriitorilor arădeni care au desfășurat astăzi o acțiune inedită pentru vârstnicii aflați în centrul nostru, au reușit prin recitalurile lor, prin cadourile lor, să aducă un strop de bucurie și voie bună pe fețele bunicilor și bunicuțelor noastre, acum când au mai rămas doar 40 de zile până la srbătoarea Crăciunului” a declarat Oana Pârvulescu, director general DAS Arad\n\nNu putem să nu îi amintim pe cei care au fost prezenți, alături de directorul centrului dr. Fira Popa și personalul centrului , la acest evenimentul dedicat beneficiarilor centrului: Mirela Minuţa Alexa – Președinte, dr.Ioan Draga – Prim Vicepreședinte, Mladin Cristian – Secretar, Brașai Marius – Promotor cultural, Omota Dorina – Casier, Ciuraș Corina – membru, Galfi Ladislau- susținător.",
        "label": "Crisana"
    },
    {
        "title": "Sigilii și activitate suspendată în cazul fumatului în spații publice închise",
        "text": "ARAD. Direcția Generală Poliția Locală Arad informează asupra ultimelor modificări legislative intervenite în aplicarea Legii nr. 349/2002 pentru prevenirea și combaterea efectelor consumului produselor din tutun, publicată în Monitorul Oficial al României, Partea I, nr. 435 din 21 iunie 2002, cu modificările și completările ulterioare.\n\nAstfel, se noile modificări prevăd aplicarea de sigilii și alte semne distinctive cu valoare de sigilii, dar și sancțiuni contravenționale complementare constând în suspendarea activității ori închiderea unității, dispuse potrivit prevederilor Legii nr. 349/2002.\n\nAceste măsuri se vor aplica în următoarele cazuri: încălcarea interdicției de a fuma în spații publice închise, spații închise de la locul de muncă, mijloace de transport în comun, locuri de joacă pentru copii, unități sanitare, de învățământ, cele destinate protecției și asistenței copilului, atât în cele de stat cât și cele private; încălcarea reglementărilor care interzic vânzarea la bucată a țigărilor, comercializarea pachetelor de țigarete ce conțin mai puțin de 20 de bucăți, comercializarea prin automate a tuturor categoriilor de produse ce conțin tutun și a accesoriilor destinate utilizării acestora (țigarete electronice, flacoane de reumplere, dispozitive de încălzire); nerespectarea prevederilor prin care este oprită comercializarea produselor din tutun în unitățile sanitare și cele de învățământ de stat și private și a dispozițiilor care nu permit folosirea unei embleme, respectiv a denumirii unei mărci de tutun pentru promovarea ori comercializarea altor produse.\n\nAmenzi de până șla 20.000 de lei\n\n„Prin urmare, în cazul constatării contravențiilor mai sus expuse, pe lângă amenzile al căror cuantum pot ajunge până la 20.000 lei, se vor aplica sigilii, măsura complementară dispusă, de suspendare a activității ori de închidere a unității, nefiind suspendată în cazul depunerii plângerii contravenționale la instanța de judecată. Constatarea contravențiilor și aplicarea sancțiunilor se face de către polițiștii locali cu atribuții de ordine publică, respectiv control comercial. Precizăm, totodată, faptul că în aceste situații nu se aplică prevederile art. 32, alin. (3) din Ordonanța Guvernului nr. 2/2001 privind regimul juridic al contravențiilor, prin care plângerea suspendă executarea”, avertizează Direcția Generală Poliția Locală",
        "label": "Crisana"
    },
    {
        "title": "Cadavru găsit într-o fosă septică, la Lipova",
        "text": "Polițiștii orașului Lipova au fost sesizați sâmbătă după-amiază despre faptul că, în zona Băilor Lipova, a fost găsit un cadavru uman.\n\nLa fața locului s-a deplasat echipa operativă, formată din polițiști de investigații criminale și criminaliști, care au stabilit că cele relatate se confirmă, și că este vorba despre un cadavru aflat în stare avansată de descompunere.\n\n„Trupul neînsuflețit urmează a fi ridicat și transportat la Serviciul Județean de Medicină Legală, în vederea stabilirii cauzei decesului și identității persoanei. În cauză a fost întocmit un dosar penal in rem, pentru ucidere din culpă, fiind informat și procurorul de serviciu din cadrul Parchetului de pe lângă Judecătoria Lipova”, transmite Inspectoratul de Poliție Județean Arad.\n\nNu se știe încă în ce circumstanțe a ajuns cadavrul acolo, nici când s-a întâmplat acest lucru.",
        "label": "Crisana"
    },
    {
        "title": "Comunicat de presă",
        "text": "Comuna Șofronea, în calitate de beneficiar, anunță lansarea proiectului cu titlul „Stații de autobuz inteligente în comuna Șofronea, judetul Arad”. Proiectul este implementat în comuna Șofronea, conform contractului de finanțare nr. 144011 din 20.12.2022 în cadrul Programului Național de Redresare și Reziliență Runda 1, aferent componentei C10 – Fondul local, Operațiunea I1.2 – Asigurarea infrastructurii pentru transport verde – ITS/alte infrastructuri TIC (sisteme inteligente de managment urban/local).\n\nObiectivul general al proiectului îl repreizntă realizarea infrastructurii pentru transport verde – ITS/alte infrastructuri TIC (sisteme inteligente de managment urban/local) în comuna Șofronea, județul Arad prin dezvoltarea infrastructurii pentru transport verde în vederea accelerării tranziției către transport verde. Contribuind astfel la reducerea poluării din cadrul comunei Șofronea prin achiziționarea și amplasarea a 2 stații de autobuz inteligente.\n\nValoarea totală a proiectului este de 202.667,56 lei, din care valoarea contribuției comunitare a proiectului este de 202.667,56 lei.\n\nPerioada de implementare a proiectului, începând de la data de 20.12.2022, respectiv până la data de 20.12.2024.",
        "label": "Crisana"
    },
    {
        "title": "Diana Iovanovici-Şoşoacă va candida la preşedinţia României",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Pregătește-te pentru vremea călduroasă și amenajează-ți curtea ca o oază de relaxare, în 5 pași simpli",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "A început Postul Nașterii Domnului",
        "text": "Postul Nașterii Domnului a început vineri, 15 noiembrie și se încheie marți, 24 decembrie. Acest post este unul ușor, cu multe dezlegări, fiind totodată o perioadă în care suntem îndemnați să înmulțim bucuria prin oferirea de daruri. Darurile nu se referă neapărat la ceva material, ci și la dăruirea timpului și amabilității, a compasiunii tale față de semeni.\n\nPostul Crăciunului amintește de postul îndelungat al patriarhilor și drepților din Vechiul Testament, în așteptarea venirii lui Mesia – Izbăvitorul. Primele menţiuni despre acest post provin din secolele IV-V, de la Fericitul Augustin şi Sfântul Leon cel Mare al Romei, care a rostit nouă cuvântări referitoare la acest post.\n\nDurata Postului Crăciunului a fost stabilită în anul 1166, la Sinodul de la Constantinopol, ținut sub președinția Patriarhului Luca Hrisoverghi. Atunci a fost uniformizată durata Postului Naşterii Domnului în Bisericile Ortodoxe. Sinodul a hotărât ca toţi credincioşii să postească timp de 40 de zile, începând cu 15 noiembrie.\n\nCele mai importante sărbători din postul Naşterii Domnului sunt: *Intrarea în Biserică a Maicii Domnului (21 noiembrie); *Sf. Ap. Andrei cel întâi chemat, Ocrotitorul României (30 noiembrie); *Sf. Ier. Nicolae, arhiepiscopul Mirelor Lichiei (6 decembrie); *Sf. Mc. Filofteia de la Curtea de Argeş (7 decembrie).\n\nÎntrucât ne aflăm în Anul comemorativ al tuturor sfinților tămăduitori fără de arginți, în acest post să ne îndreptăm privirile către sfinţii din această perioadă care, prin minunile lor, s-au dovedit a fi vindecători: *Sf. Ier. Grigorie Taumaturgul, Episcopul Neocezareei (17 noiembrie); *Sf. Cuv. Grigorie Decapolitul (20 noiembrie); *Sf. Stelian Paflagonul (26 noiembrie); *Sf. Cuv. Porfirie Cavsocalivitul (2 decembrie); *Sf. M. Mc. Varvara (4 decembrie); *Sf. Ier. Nicolae, arhiepiscopul Mirelor Lichiei (6 decembrie); *Sf. Mc. Filofteia de la Curtea de Argeş (7 decembrie); *Sf. Cuv. Patapie (8 decembrie); *Sf. Ier. Spiridon, Episcopul Trimitundei (12 decembrie); *Sf. M. Mc. Anastasia, Izbăvitoarea de farmece (22 decembrie).\n\n„De asemenea, să nu uităm de semenii aflați în suferință și boală, luând aminte la îndemnurile din pastorala Sfântului Sinod pentru această perioadă de post” – ne îndeamnă reprezentanții Arhiepiscopiei Aradului.\n\nPotrivit menţiunilor părintelui Ene Braniște, acest post este de asprime mijlocie, asemănător celui al Sfinților Apostoli. În mănăstiri se ajunează lunea, miercurea și vinerea până în Ceasul al IX-lea (aproximativ orele 15:00 – 16:00), când se mănâncă hrană uscată sau legume fierte, fără untdelemn. Marțea și joia se mănâncă plante fierte, drese cu untdelemn, și se bea vin, iar sâmbăta și duminica se îngăduie și pește (cu excepția perioadei dintre 20 și 25 decembrie, când postul devine mai aspru).\n\nDacă lunea, marțea sau joia cade prăznuirea vreunui sfânt cu doxologie mare, se dezleagă la pește, iar miercurea și vinerea, la vin și untdelemn, dar se mănâncă numai o dată pe zi. Tot așa, dacă miercuri sau vineri se întâmplă să cadă sărbătorirea unui sfânt cu Priveghere sau hramul bisericii, atunci se dezleagă la untdelemn, pește și vin.\n\nLa praznicul Intrării în Biserică a Maicii Domnului se dă dezlegare la peşte, indiferent în ce zi ar cădea.\n\nUltima zi a Postului Naşterii Domnului (24 decembrie), numită Ajunul Crăciunului, este zi de post mai aspru decat celelalte.",
        "label": "Crisana"
    },
    {
        "title": "„De prin lume adunate, în culori vizualizate”. Expoziție de pictură la Biblioteca Județeană Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ziua Patrimoniului Cultural Imaterial, la bibliotecă",
        "text": "ARAD. Pentru a marca Ziua Patrimoniului Cultural Imaterial, 17 octombrie 2024, începând cu ora 13, la Biblioteca Județeană „Alexandru D. Xenopol” Arad vor avea loc o serie de activități culturale grupate sub genericul „Tradiții, folclor și cuvânt scris de Ziua Patrimoniului Cultural Imaterial” menite să pună în valoare și să evidențieze frumusețea tradițiilor populare pe meleagurile arădene.\n\nDr. Elena Rodica Colta, antropolog, va prezenta comunicarea cu titlul „Obiceiuri vii din județul Arad”, însoțind astfel proiecția a trei filme documentare etnografice realizate de muzeografii arădeni dr. Gabriel Hălmăgean și dr. Sorin Sabău: „Cultura pâinii în județul Arad”, „Meșterii olari din Târnăvița” și „Țesătoarea Maria Bun de la Șicula”. Cercetătorul etnografic Viorel Nistor va evidenția importanța păstrării tradițiilor populare din zonele folclorice arădene, Sala de Arte „Sabin Drăgoi” fiind gazda unor proiecții video care ilustrează folclorul coregrafic din regiuni precum Șicula, Chereluș, Podgoria Aradului și Câmpia Crișului Alb.\n\nExpoziția de carte cu titlul „Cărți și Tradiții: o călătorie prin folclorul arădean” va prezenta o selecție variată de lucrări dedicate tradițiilor și obiceiurilor din zona Aradului. Această expoziție va oferi vizitatorilor ocazia de a explora bogăția culturală a regiunii, incluzând volume care documentează obiceiuri locale, povești populare și datini străvechi. În plus, vor fi incluse partituri muzicale folclorice, ce însoțesc jocurile și dansurile specifice zonei, îmbogățind experiența culturală și promovând patrimoniul imaterial arădean.\n\nZiua Patrimoniului Cultural Imaterial, instituită în anul 2013 și în România, este celebrată anual în data de 17 octombrie, în acord cu Convenția pentru Salvgardarea Patrimoniului Cultural Imaterial, adoptată în anul 2003, în cadrul Conferinței Generale a Organizației Națiunilor Unite pentru Educație, Știință și Cultură (UNESCO). Patrimoniul Cultural Imaterial se manifestă în diverse forme, incluzând tradiţiile şi expresiile orale, având limba ca vector al patrimoniului cultural imaterial, artele spectacolului, practici sociale, ritualuri şi evenimente festive, cunoştinţe şi practici referitoare la natură şi la univers, precum și tehnici legate de meşteşuguri tradiţionale.",
        "label": "Crisana"
    },
    {
        "title": "Concert de muzică bizantină la Filarmonică",
        "text": "Marți, 22 octombrie 2024, începând de la ora 19.00, Filarmonica Arad va găzdui un concert de muzică bizantină susținut de Corul Psaltic al Arhiepiscopiei Aradului „Sfântul Ioan Damaschin” și Corul de copii al Școlii „Sfântul Ierarh Nicolae”. Dirijorul celor două coruri este părintele Gabriel Streulea. Evenimentul va fi prezentat de teologul Damian Anfile și o va avea ca invitată pe cântăreața de muzică populară Lavinia Goste.\n\n„Vom aborda un repertoriu cu specific bizantin, cu autori români și greci, în mare parte. Dar în același timp avem și piese compuse de autori locali, Trifon Lugojan, de exemplu. Vom cânta de asemenea cântări de la Sf. Vindecător Pantelimon și de la Sf. Luca al Crimeei. Vom cânta și «Fecioară Maică Maria» care este foarte cunoscută. Nădăjduim să vă bucurați”, spune părintele Gabriel Streulea.\n\n„Cred că este datoria noastră să sprijinim astfel de manifestări, pentru că noi am fost întotdeauna deschiși tuturor evenimentelor inclusiv a celor religioase, creștine. Acum promovăm muzică bizantină cu care foarte mulți dintre noi am crescut”, punctează primarul Călin Bibarț.",
        "label": "Crisana"
    },
    {
        "title": "Veste de actualitate - Continental Hotels oferă discount de 20% la rezervările directe prin campania #știupecineva",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Liszt și Schubert la Filarmonica Arad",
        "text": "Joi, 24 octombrie 2024, de la ora 19, concertul simfonic al Filarmonicii Arad va aduce în sala de concerte a Palatului Cultural Concertul nr.1 pentru pian și orchestră și Fantezia pe teme populare maghiare semnate de Franz Liszt, respectiv Simfonia nr. 4 în do minor a lui Franz Schubert.\n\nPersonalitate crucială a secolului al XIX-lea, unul dintre cei mai de seamă interpreți – compozitori ai tuturor timpurilor, Franz Liszt a simțit forța inevitabilă a ceea ce el considera a fi progresul muzicii, a extins în mod substanțial registrul și eficacitatea tehnicii pianistice, a împins sistemul sonor până la limite și chiar a anticipat multiple tendințe ale muzicii moderne, care vor lua naștere după dispariția sa.\n\nIntimă sau furtunoasă, tandră sau pasională, pianistica lisztiană rămâne unul dintre cele mai fascinante subiecte ale muzicii clasice, pe care îl abordăm și noi în seara de 24 octombrie 2024, alături de pianista Adela Liculescu și dirijorul Radu Popa, odată cu reluarea a două dintre cele mai impresionante ópusuri ale catalogului de concert, Concertul nr. 1 pentru pian și orchestră în mi bemol major și Fantezia pe teme populare maghiare.\n\n„Le asociem cu Simfonia nr. 4 în do minor, D 417 Tragica de Franz Schubert, una dintre cele mai rafinate partituri ale începutului de secol XIX, modelată prin asimilarea perfectă a artei predecesorilor clasici, reliefată acum prin noua lume sonoră, rafinată și plină de armonie a tânărului romantic”, scriu cei de la Filarmonica Arad.",
        "label": "Crisana"
    },
    {
        "title": "„Săptămâna Mare”, vineri seara, la „Arta”",
        "text": "ARAD. Singurul film românesc selectat la cea de-a 74-a ediție a Festivalului Internațional de Film de la Berlin, „Săptămâna Mare”/„Holy Week”, va putea fi văzut deseară la Cinematograful „Arta” din Arad. Proiecția va avea loc vineri, 8 noiembrie 2024, de la ora 19.00. Accesul va fi gratuit, în limita locurilor disponibile.\n\n„Săptămâna Mare”/„Holy Week” aduce pe marele ecran o adaptare liberă a nuvelei „O făclie de Paște” (1889) de Ion Luca Caragiale, plasând povestea în România de la începutul anilor 1900. Relația tensionată dintre cârciumarul evreu Leiba și Gheorghe, servitorul său, ajunge la un punct culminant care aduce despărțirea lor. Mândru și violent, Gheorghe îi promite lui Leiba răzbunare în noaptea de Paști. Amenințarea lui Gheorghe, în mediul antisemit al satului românesc de la începutul secolului al XX-lea, îl tulbură pe Leiba. Derapajul lui psihologic îl transformă din victimă în agresor.\n\nAflat la cel de-al treilea lungmetraj, după „Acasă la tata”/„Back home” și „Arest”, regizorul Andrei Cohn declară:\n\n„«Săptămâna Mare» explorează diferite teme, unele intenționat, altele nu, dar în principal vorbește despre acest cerc vicios al urii, pe care nu știm cum să-l rupem. Cred cu tărie că drama nu înseamnă ploaie și nori și alb și negru. Cred că se întâmplă la lumina zilei, cu niște oameni care spun lucruri stupide. Drama nu știe cum a decis cinematograful să o prezinte. Cred că, din punct de vedere al realismului, umorul este o cerință pentru dramă. Așa că lucrez întotdeauna cu umor.”\n\nProdus de Mandragora în co-producție cu Bord Cadre Films (Elveția), filmul este realizat după un scenariu scris de Andrei Cohn. Din echipa de producţie a filmului mai fac parte: Andrei Butică – imagine, Dana Bunescu și Andrei Iancu – montaj, Cristian Niculescu – scenografie, Viorica Petrovici – costume, Daniel Soare și Petre Osman – sunet, iar producător este Anca Puiu. Din distribuţie fac parte: Doru Bem, Nicoleta Lefter, Ciprian Chiricheş, Mario Dinu, Ana Ciontea, Cristina Flutur, Iulian Postelnicu, Puiu Mircea Lăscuș, Tibor Pallfy, Erdei Gábor, Mihaela Sîrbu și Bogdan Farcaș. Actorul Doru Bem a câștigat premiul Heart of Sarajevo pentru Cel mai bun actor, datorită interpretării sale excepționale în rolul lui Leiba, personajul principal al filmului.",
        "label": "Crisana"
    },
    {
        "title": "Explorand Beneficiile Suplimentelor Prosupps: Un Ghid Detaliat",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Prezidenţiale 2024. Avangarde şi CIRA - acreditate să facă sondaje la ieşirea de la urne",
        "text": "Biroul Electoral Central pentru alegerea preşedintelui României a decis acreditarea a încă două institute de sondare a opiniei publice – Grupul de studii socio-comportamentale Avangarde S.R.L şi The Center for Internaţional Reserch and Analysis S.R.L (CIRA) – pentru efectuarea de sondaje de opinie la ieşirea de la urne la alegerile prezidenţiale.",
        "label": "Crisana"
    },
    {
        "title": "5 metode pentru eliminarea pericolelor planificând călătoriile în străinătate",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Îți place să petreci timpul în pat sau pe canapea în zilele friguroase? Iată 3 achiziții care îți vor spori și mai mult confortul!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sondaj INSCOP. PSD conduce în clasamentul intenţiei de vot pentru alegerile parlamentare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Intră în circulație tramvaiul lui Moș Crăciun. VEZI programul",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Conferință inedită la Polivalentă",
        "text": "Centrul Cultural Județean (CCJ) îi invită pe arădeni la un eveniment de suflet: „Colindul sfânt și bun”. E vorba de o conferință și un recital de colinde „potrivite cu această frumoasă perioadă din an, a Postului Crăciunului, când Credința și Tradiția ne adună în Bucuria de a fi împreună, unii cu ceilalți” – după cum spun organizatorii. Evenimentul va avea loc vineri, 29 noiembrie 2024, ora 19:00, la Sala Polivalentă din Arad și va avea următorul program: *Pr. Vasile Ioana și bunica Lenuța de la Chinteni – conferința-dialog „Dumnezeu, omul și libertatea”; *Paula Hriscu, Oana Bozga-Pintea, Maria Mihali și orchestra Rapsodia, condusă de prof. Vasile Rus – recital de colinde.\n\nOrganizat în parteneriat cu Arhiepiscopia Aradului, evenimentul va fi moderat de pr. Vlad-Sergiu Sandu. Intrarea este liberă.",
        "label": "Crisana"
    },
    {
        "title": "Mașină răsturnată, la Mișca",
        "text": "Update: Traumatisme minore\n\n Potrivit Serviciului de Ambulanță Județean Arad, accidentul s-a soldat cu trei victime, care au suferit traumatisme minore, refuzând transportul la Unitatea de Primire Urgențe. Este vorba despre un bărbat de 30 ani, o femeie de 56 ani, și o tânără de 19 ani.\n\nSâmbătă seara, în jurul orei 19:00, Serviciul de Ambulanță Județean Arad a fost solicitat să intervină la un accident petrecut în localitatea Mișca.\n\n Din primele informații, o mașină s-a răsturnat, iar trei persoane au rămas blocate.\n\n Intervenția este în dinamică.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Încotro s-o iei între două joburi? Strategii care te vor ajuta să faci o alegere înțeleaptă",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Fondatorul Untold, Sorin Gadola, și-a schimbat complet viața din cauza unei boli grave",
        "text": "„Ulterior, am lăsat-o puțin mai moale, nu știu exact motivul, foarte probabil îndemnat de părinți. Am început să ies pe afară, a dispărut depresia. Și tot așa, pe parcurs, am făcut tot felul de alegeri proaste.",
        "label": "Crisana"
    },
    {
        "title": "Mihai Fifor, reales la conducerea judeţeană a PSD Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Respirații”, în premieră pe scena Teatrului Clasic „Ioan Slavici”",
        "text": "Teatrul Clasic Ioan Slavici Arad aduce în fața publicului joi, 7 noiembrie, la ora 19, în sala Studio, o nouă premieră. Este vorba despre Respirații de Duncan Macmillan, un spectacol semnat de regizorul Cristian Ban.\n\n„Un cuplu se confruntă cu dilema de a avea un copil într-o lume plină de incertitudini ecologice. Cei doi discută despre dorința lor de a deveni părinți, dar sunt copleșiți de gândurile legate de viitorul planetei și de impactul pe care l-ar putea avea asupra unui copil. Interacțiunile dintre ei scot la iveală temeri personale profunde, anxietăți, dileme și contradicții, iar tensiunea provocată de alegerile personale și felul în care acestea sunt influențate de problemele mai mari ale societății își schimbă forma pe măsură ce Ea și El înaintează în vârstă”, se arată în sinopsisul spectacolului.\n\nAcesta este povestea scrisă de dramaturgul și scenaristul britanic Duncan Macmillan, o istorie pe care o vor trăi pe scena sălii Studio tinerii actori Calița Nantu și Alex Popa.\n\n„Textul lui Duncan Macmillan este unul foarte intens, poetic, comic și care naște o dezbatere în interiorul fiecărui spectator. Îl știam de câțiva ani, m-am apropiat de el mai mult în pandemie, când am făcut deja niște lecturi. Lucrurile s-au legat în așa fel, fericit, încât să îl reluăm și să dăm premiera acum. M-am apropiat de el datorită temei și a felului inteligent în care reușește să spună cu mult umor povestea unui cuplu care se confruntă cu marea întrebare: Ce se întâmplă dacă facem un copil?. Iar ce zic eu aici e doar 1% din ce urmează să vedeți în spectacol. Textul acesta poate fi jucat și de actori de 80 de ani, pentru că prezintă viața de cuplu a unor oameni de la începutul relației, până la bătrânețe. Am ales actori foarte tineri din instinct, așa cum fac de obicei, și am considerat ca în momentul acesta, atât Calița, cât și Alex, au… «benzină» să joace acest text. «Benzină» au cam toți actorii trupei de la Arad în momentul acesta, dar intuiția și textul au decis să aleg așa”, spune Cristian Ban.\n\nScenografia spectacolului este semnată de Irina Chirilă, în vreme ce Alex Dancu semnează lighting design-ul. Traducerea textului îi aparține lui Mircea Sorin Rusu. Echipa tehnică a noii producții este formată din George Dancu (sunet), Alex Dancu/Sergiu Poenar (lumini), Emanuel Florescu (regie tehnică), Ștefan Hodoșan, Mircea Dimed (tehnic), Florica Valea (recuzită), Kinga Brenda Basiszta (make-up), Krisztina Mezei/Lavinia Pabin (cabiniere), Attila Knapik, Alex Kreszta, Daniel Șod, Marian Grindei, Pavel Ivanici (mașiniști), ing. Stan Ion (șef producție), Carmen Ispas (impresariat artistic).",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Eu as vrea sa felicit si ar trebui premiat vatmanul(un domn la vreo 45 ani) care vineri pe la ora 10 si vreo 2-3 minute am mers de la Voinici pana in vlaicu la statia Bila cu linia 7 a venit si ajutat o persoana cu dizabilitati sa urce dupe i-a scos trapa sa poata urca cu-carucior ,la Pogdoria la fel cand a coborat a re-iesit din cabina si l-a ajutat la fel tragand o trapa si a avut si rabdare cu dansul vorbiind-ui frumos si intelegator,persoana i-a multumit si i-a zis sa il binecuvanteze dzeu cel mare-acesta mai ca nu lacrimase ca a fost ajutat de vatman.Nu am prea vazut pe altii sa fie asa buni cu oamenii,era cu imperio de asta rosu nou,avea si fanioane la parbriz cu uta,nr nu i l-am retinut dar trebuie premiat si sa mai inventati si alti vatmani ca dansul!!",
        "label": "Crisana"
    },
    {
        "title": "Arad: Două companii au depus notificări de concedieri colective, vizând 236 de angajaţi",
        "text": "Reprezentanţii Agenţiei Judeţene pentru Ocuparea Forţei de Muncă (AJOFM) Arad au transmis, la solicitarea AGERPRES, că, până în prezent, din cele 236 persoane cuprinse în notificările de concedieri, 42 au primit preaviz.\n\nConform sursei citate, nu întotdeauna angajatorii recurg la concedierea tuturor celor vizaţi, în unele situaţii reorganizările permiţându-le să păstreze o parte dintre salariaţi.\n\n“Referitor la numărul persoanelor efectiv concediate urmare notificărilor, precizăm că numărul de persoane comunicat de angajatori în notificare nu corespunde întotdeauna cu numărul persoanelor concediate efectiv, deoarece, până la finalizarea procedurii, fie angajatorul îşi reorganizează activitatea şi nu mai sunt disponibilizate toate persoanele, fie persoanele al căror contract de muncă încetează îşi găsesc un loc de muncă foarte repede (uneori chiar în perioada preavizului). De asemenea, sunt situaţii în care persoanele vizate a fi disponibilizate îndeplinesc condiţiile de pensionare, astfel că numărul persoanelor concediate efectiv este mai mic decât cel anunţat”. a transmis AJOFM Arad.\n\nUna dintre cele două companii fabrică piese şi accesorii pentru industria de automobile, în timp ce a doua fabrică produse din plastic.\n\nDe la începutul acestui an, au mai existat notificări de concedieri colective în judeţ. De exemplu, în luna mai, şapte companii din industria automotive au transmis notificări care vizau 450 de salariaţi. La vremea respectivă, conducerea AJOFM Arad arăta că aceste disponibilizări au fost anunţate “în contextul în care s-au redus foarte mult comenzile pentru maşinile electrice”.\n\nÎn prezent, rata şomajului în judeţ este de 1,6%, fiind una dintre cele mai mici din ţară.\n\nPe de altă parte, platforma online de mediere a locurilor de muncă, de pe site-ul ANOFM, arată că în judeţul Arad sunt disponibile, luni, 1.066 de locuri de muncă la 165 de angajatori, cele mai multe în domeniile textile, transporturi, construcţii, automotive şi comerţ.",
        "label": "Crisana"
    },
    {
        "title": "Geanina Pistru şi Glad Varga deschid listele PNL Arad pentru Camera Deputaţilor şi Senat",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Elena Lasconi este noul preşedinte al USR",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Senatorul Ioan Cristina a părăsit PNL şi va candida din partea Partidului România în Acţiune",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Dincolo de porțile rușinii” - o carte document despre Arestul Capitalei - va fi lansată la Arad",
        "text": "În Sala de Festivități a Palatului de Justiție din municipiu, Marian Tudor își va lansa cartea „Dincolo de porțile rușinii”, marți, 22 octombrie, de la ora 12:00. Volumul, editat de Curtea Veche Publishing, deschide porțile unei lumi despre care majoritatea știm foarte puțin. Mărturii tulburătoare despre suferința dependenților de stupefiante, despre căderea în infern a celor considerați intangibili, dar mai ales despre un sistem învechit, închistat și care se opune schimbării – sunt doar câteva dintre aspectele surprinse de fostul polițist, în cartea sa.\n\nDar iată ce spune editorul despre volumul pe care a ales să-l publice: ”Cartea document cuprinde memoriile unui polițist care arată cum sunt tratați deinuții atât de către statul român, prin legi și reglementări neclare, cât și de către mass-media și opinia publică. Din funcția de șef al Serviciului de Reținere și Arestare Preventivă al Arestului Capitalei, Marian Tudor a trăit evenimente care merită consemnate de istoria contemporană și care constituie o mărturie asumată în totalitate de autor”, se arată în nota editorului.\n\n„O incursiune unică într-o lume pe care nu mulți o văd. Dincolo de Porțile Rușinii descrie cu fapte și date ce se întâmplă în celebrul arest al Poliției Capitalei, ale cărui porți le vedem așa des la televizor. Cum se prăbușesc oameni puternici ai zilei odată închiși, ce cred ei despre dosarele lor penale, cum gândesc celebrități ale momentului când trebuie să dea socoteală, ce relații se stabilesc între cei ajunși acolo. Dar, mai ales, descoperi modul în care funcționează instituțiile statului român – greu, temător, viciat – și cum se bazează ele pe o mână de oameni care-și fac treaba. O carte pe care nu o mai pui jos și care-ți arată limpede o atmosferă tulbure. Pentru cei care urmăresc actualitatea românească, este o lectură obligatorie”, scrie Cătălin Striblea, despre cartea mărturie care va fi lansată și la Arad.\n\n”Cum am ales să fiu polițist? Eram un adolescent de 17 ani care își dorea să plece din Oltenița la studii în București. Facultatea de Drept din Academia de Poliție mi se părea cea mai atractivă: cheltuielile mele erau minime și aveam asigurat un loc de muncă în Poliția Română. E greu să faci alegerea corectă la vârsta adolescenței, am constatat ca e greu și după. Profesorii și părinții au încercat să mă facă să mă răzgândesc, nu a fost chip să mă întoarcă din drum. La repartizare, am strigat tare că vreau în cartierul Pantelimon – Secția 9 Poliție. Voiam să văd ce e dincolo de blocurile gri ale trupei B.U.G. Mafia. Acolo am ajuns. Îmi propusesem să nu rămân pentru mult timp în Poliție, maxim 3 ani. Intenționam să susțin examenul de admitere în Baroul București și să devin avocat. M-am îndrăgostit de munca de cercetare penală și am rămas vreo 14 ani și jumătate cu cascheta pe cap. 12 ani am lucrat în Poliția Capitalei, unde am îndeplinit diverse funcții, restul i-am lucrat în Inspectoratul General al Poliției Române. În perioada 2011-2013, am participat în calitate de lector la stagiul Prevenirea Torturii și a Pedepselor sau Tratamentelor Inumane ori Degradante în cadrul Institutului de Studii pentru Ordine Publică al MAI. În noiembrie 2014, după ce s-a umplut paharul… am demisionat. Am urmat multe cursuri de reconversie profesională și am devenit manager de calitate într-o companie privată. Mi-am văzut visul cu ochii, m-am mutat în București și acum lucrez în provincie, am devenit navetist și fac asta de 9 ani și jumătate.\n\nÎn timpul liber călătoresc, citesc, înot, merg la teatru, urmaresc filme, particip la cursuri de cooking, iar în ultimii 6 ani am scris și cartea Dincolo de Porțile Rușinii. Cam asta e tot ce am făcut până în prezent când mă grăbesc să împlinesc vârsta de 47 de ani”, este descrierea pe care Marian Tudor și-o face pe pagina sa de facebook.\n\nPentru cei care vor dori să participe la evenimentul de lansare, Marian Tudor promite o zi de poveste, cu povești de neuitat.",
        "label": "Crisana"
    },
    {
        "title": "Spațiile comune, subiect de dispută pentru asociațiile de proprietari",
        "text": "ARAD. În urma semnalărilor frecvente transmise de cetățeni referitor la neînțelegeri pe fondul utilizării spațiilor comune din imobile, Direcția Generală Poliția Locală Arad vine cu o serie de precizări pentru clarificarea situațiilor confuze.\n\nDin experiența ultimilor ani, polițiștii locali spun că cea mai des întâlnită problemă se referă la divergențe apărute în gestionarea spațiilor comune asupra cărora s-a convenit verbal în trecut că pot fi utilizate separat. „Adesea, configurațiile asociațiilor care au realizat astfel de înțelegeri în trecut nu mai corespund realității actuale, după revânzări succesive ale locuințelor din condominiu. În astfel de situații, administrația publică locală nu poate interveni în scopul redistribuirii, mai mult sau puțin echitabile, a spațiilor comune. Poliția locală poate însă, constata acumularea de tensiuni și chiar producerea unor incidente, documentele întocmite în acest sens putând fi utilizate pentru a evidenția, în instanță, aspecte reclamate de una sau alta dintre cele două părți (dacă optează pentru această soluționare)”, spune Poliția Locală.\n\nPotrivit legislației în vigoare, toți proprietarii au obligația să întrețină în stare de funcționare și siguranță spațiile interioare, echipamentele și instalațiile din dotarea tehnică a proprietății individuale, spațiile sanitare, de încălzire, canalizare, alimentare cu energie electrică, gaz¸ apă, pe cheltuiala lor, fără să aducă daune altor proprietari din imobil. În caz contrar, proprietarul care a nesocotit prevederile legale are obligația să repare stricăciunile sau să suporte cheltuielile determinate de lucrările de reparații.\n\n„Precizăm faptul că art. 648, respectiv 649 din Codul Civil lămuresc neechivoc printr-o enumerare cuprinzătoare, ce bunuri se regăsesc în categoria «părților comune» din blocurile cu apartamente. În acest sens, dacă într-un imobil ori ansamblu rezidențial există spații cu destinație de locuință sau cu altă destinație având proprietari diferiți, părțile din clădire destinate întrebuințării spațiilor respective, care nu pot fi folosite decât în comun, sunt obiectul unui drept de coproprietate forțată. Sunt considerate părți comune terenul pe care se află clădirea, fundația, curtea interioară, structura, pereții despărțitori dintre proprietăți, acoperișul, terasele, scările și casa scărilor, holurile, pivnițele și subsolurile, rezervoarele de apă, centralele termice proprii condominiului și ascensoarele, instalațiile de apă și canalizare, electrice, de telecomunicații, de încălzire, de la branșament până la punctul de distribuție către părțile aflate în proprietate individuală, canalele pluviale, paratrăsnetele, antenele colective, coșurile de fum, de aerisire, spațiile utilizate ca spălătorii și uscătorii”, explică Direcția Generală Poliția Locală.",
        "label": "Crisana"
    },
    {
        "title": "Volumul „Creier, neuroștiințe și societate” a fost lansat la UAV",
        "text": "Cartea „Creier, neuroștiințe și societate” a fost lansată la Universitatea „Aurel Vlaicu” din Arad la sfârșitul săptămânii trecute, în prezența cadrelor didactice, a invitaților și a studenților UAV. Prezent la eveniment, rectorul UAV, conf. univ. dr. Teodor Cilan, a apreciat valoarea lucrărilor publicate, subliniind actualitatea și importanța tematicii puse în dezbatere.\n\nVolumul cuprinde o colecție de lucrări academice prezentate la Conferința națională multidisciplinară organizată de Universitatea „Aurel Vlaicu” din Arad în martie 2024, în cadrul grantului internațional Brain Awareness Week, finanțat de Dana Foundation prin Federation of European Neuroscience Societies.\n\nCele douăzeci de lucrări științifice au fost elaborate de cercetători și universitari de la instituții de învățământ superior de prestigiu din București, Cluj-Napoca, Timișoara, Brașov, Craiova, Oradea și Arad, avându-i ca referenți științifici pe Sorina Paula Bolovan de la Universitatea Babeș-Bolyai și pe Claudiu Baciu de la Institutul de Filosofie și Psihologie „Constantin Rădulescu-Motru” al Academiei Române.\n\n„Volumul reprezintă un demers editorial de excepție pentru care vreau să mulțumesc autorilor articolelor științifice, editorilor care s-au implicat în realizarea volumului, Centrului Municipal de Cultură Arad care a sprijinit financiar publicarea lui și tuturor celor care au contribuit la buna desfășurare a proiectului”, a declarat coordonatorul proiectului și editorul cărții, Maria Sinaci.\n\nLucrarea a fost publicată la Editura Presa Universitară Clujeană, prin grija editorilor Maria Sinaci, Ștefan-Dominic Georgescu și Cristina Mihaela Salcă-Rotaru, în cadrul proiectului „Valorificarea lucrărilor conferinței Creier, neuroștiințe și societate”, finanțat de Centrul Municipal de Cultură Arad.",
        "label": "Crisana"
    },
    {
        "title": "Avantajele închirierii unei mașini în București pentru un city break de neuitat",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Apel umanitar. Un copil de 6 ani are nevoie de ajutor financiar pentru tratatamente medicale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Prezidenţiale 2024. Ana Birchall şi-a depus candidatura independentă la prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Patru copii şi două femei, răniţi în urma unui accident rutier",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "INSCOP Research: Ciolacu şi Simion, pe primele două locuri în turul I la alegerile prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Teszari de la DIGI vrea să cumpere cu mantă stârvul prețios al Telekom folosind banii primiți de la Viktor Orban, săgeata lui Putin. De ce CSAT trebuie să blocheze tranzacția",
        "text": "Strike three. În timp ce Orlando Nicoară lasă “pe surse” la ZF informația că Tomșa s-a înțeles cu Deutsche Telekom și OTE să ia Telekom, în Spania a apărut tot în reputatul CincoDias (grupul El Pais) informația că datoriile Digi au crescut cu 30 la sută, la 1,31 miliarde de euro la final de septembrie, în condițiile în care, atenție!, în 2024 are de rambursat 109 milioane din obligații și credite ajunse la maturitate, iar în 2025 are de rambursat 606 milioane!!!",
        "label": "Crisana"
    },
    {
        "title": "Măsuri luate de Consiliul Județean Arad împotriva depozitării ilegale a deșeurilor",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ziua Mondială a Diabetului. Palatul Administrativ din Arad, iluminat în albastru",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ce poți face dacă te confrunți cu mâncărimea anală?",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sondaj Sociopol. Intenţia de vot la alegerile prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Alegeri europarlamentare 2024. Rezultate finale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Mesaje de pe planeta adolescenților: antologie de proză adolescentină”. Lansare de carte la Biblioteca Județeană Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Laurian Popa, în expoziție la Timișoara",
        "text": "Sâmbătă, 5 octombrie, de la ora 18, va fi vernisată expoziția „Laurian Popa: Aici, acum tu nu exiști! | Here, now you don’t exist!”, prima expoziție personală de la Galeria Jecza. Curatoriată de Horațiu Lipot, expoziția face parte din programul Noaptea Albă a Galeriilor, astfel încât galeria va rămâne deschisă până la ora 01:00, oferind publicului mai mult timp pentru a explora noua serie de lucrări ale lui Laurian Popa.\n\n„Noua serie de picturi și desene realizate de Laurian Popa are în centrul ei ca subiect,spațialitatea. Atât cea specifică mediului iluzoriu, bidimensional al picturii, cât și cea extinsă,a noului spațiu construit prin raportul ei la privire și privitor. O temă despre limbajul picturii,tratată cu elementele picturii. Despre, sistemul deliberat de semne și indexări care formează domeniul auctorial artistic, chiar și pe cel pe care tindem să îl vedem ca aparținând unei individuații și materialități pregnante, cum este cel al picturii; despre cum vedem, sau cum suntem învățați să vedem, atunci când privirea ne este ghidată prin iconografii convenționale; despre morfogeneze de tot soiul, asta implicând și natura constitutivă a obiectelor fizice, reale, nu doar reprezentarea lor; despre timp și cum apare el într-un mediu prin excelență Static”, spune Horațiu Lipot, curatorul expoziției.\n\nNăscut la Arad în 1980, Laurian Popa a avut expoziții personale în Arad, Timișoara, Corbu, București, Miercurea-Ciuc, dar și în Italia. În expoziții de grup a expus în Arad, București, Timișoara, dar și în Ungaria, Germania, Italia sau Statele Unite ale Americii. Lector universitar la Facultatea de Design a Universității Aurel Vlaicu, Laurian Popa a fost distins în 2020 cu premiul Uniunii Artiștilor Plastici din România pentru pictură. Artistul este prezent în viața Aradului în special prin intermediul Teatrului Clasic „Ioan Slavici”, de a cărui imagine se ocupă, transformând afișele spectacolelor în adevărate opere de artă.",
        "label": "Crisana"
    },
    {
        "title": "Animația „Encanto”, joi la Cinema „Solidaritatea”, în Gai",
        "text": "Animația „Encanto” va fi difuzată la Cinematograful „Solidaritatea” din cartierul Gai în cadrul evenimentului „Caravana filmelor”, care are ca scop revitalizarea cinematografelor din cartierele municipiului Arad. Astfel, joi, 21 noiembrie, de la ora 18.00, va avea loc proiecția animației „Encanto” (dublată în limba română). Accesul publicului va fi gratuit, în limita locurilor disponibile.\n\n„«Encanto» este o poveste fascinantă, plină de farmec, magie și culoare, care o are ca personaj principal pe Mirabel, o tânără din numeroasa familie de columbieni Madrigal. Casa lor, «our casita», a fost învăluită în magie după ce o lumânare a binecuvântat familia cu un miracol” – transmite Centrul Municipal de Cultură Arad.\n\nEvenimentul este organizat de Asociația Gai – cartierul nostru, în colaborare cu Parohia Ortodoxă Română Arad-Gai și cu sprijinul Primăriei Municipiului Arad și Centrului Municipal de Cultură Arad.",
        "label": "Crisana"
    },
    {
        "title": "8 spectacole invitate la Festivalul de Teatru-Circ",
        "text": "Cea mai nouă instituție din peisajul cultural arădean vine cu un al treilea festival anul acesta. După resuscitarea Underground și o primă ediție a Fusion Festival, Hubul Cultural mARTA propune arădenilor un festival de circ contemporan, un tip de spectacol cu rădăcini în comedia dell’arte din secolele XVI-XVIII. „În ultimii ani au apărut foarte multe spectacole cu elemente de circ și care se apropie mult de teatru, în relația actorilor cu obiectele, cu decorul, schimbând jocul grotesc al clovnului tradițional, cu un tip de expresie realist, apropiat de maniera teatrului actual. Adeseori sunt folosite elemente de mare teatralitate precum păpușile, marionetele, decoruri cu valențe simbolice, artă digitală…”, scriu cei de la mARTA în invitația la festival.\n\nFestivalul va începe pe 30 septembrie. Toate spectacolele se vor desfășura în holul mare al Casei Sindicatelor, iar programul este următorul: 30.09.2024, ora 19 – „The Y – feel like flying”, produs de Compania Yldor (Barcelona, Spania); 01.10.2024, ora 19 – „Cafune”, produs de Cia Du’K’to (Insulele Baleare, Spania); 02.10.2024, ora 19 – „A rienda Suelta”, produs de Cia Du’K’to; 03.10.2024, ora 19 – „Femeie, mai încet cu inteligența”, produs de C4Company (Timișoara); 04.10.2024, ora 19 – „Aigua”, produs de XA! Teatre (Valencia, Spania); 05.10.2024, ora 19 – „El Dorado”, produs de Nicanor de Elia (Toulouse, Franța); 06.10.2024, ora 19:00 –\n\n„Shoes in the air”, produs de XA! Teatre (Valencia, Spania). Tot pe 6 octombrie, însă de la ora 16, „Povestea Culorilor”, produs de Teatrul Municipal Baia Mare, va fi jucat pe scena Teatrului de Marionete.\n\nPe 3 octombrie, de la ora 15, pe platoul din fața Casei Sindicatelor și în Parcul Pădurice, se va desfășura evenimentul „Aradul Colorat”. Este vorba despre o „bătaie cu culori” și un atelier de pictură pentru elevii de la Colegiul de Arte „Sabin Drăgoi” și Colegiul Național „Preparandia-Dimitrie Țichindeal”, urmate de o acțiune de pictare a mobilierului urban din Parcul Pădurice.\n\nBiletele pot fi achiziționate de pe Eventbook.ro. Costul unui bilet este de 30 de lei la preț întreg și 20 de lei la preț redus, pentru elevi și pensionari. Abonamentul pentru toate cele opt spectacolele costă 150 de lei.",
        "label": "Crisana"
    },
    {
        "title": "Superliga. Programul etapei a XVII-a",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Noul spital de oncologie din Arad, dotat cu echipamente medicale în valoare de 31 milioane lei",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Tratament neconvențional pentru depresie, vineri seara, la „Arta”",
        "text": "ARAD. „Secretul Insulei Pin-Up” – un basm psihologic, care își propune să schimbe perspectiva asupra terapiei pentru depresie, va fi proiectat în premieră la Cinematograful „Arta” din Arad. Filmul va putea fi văzut vineri, 22 noiembrie 2024, de la ora 19.00, accesul publicului fiind gratuit, în limita locurilor disponibile.\n\nFilmul prezintă o terapie de ultimă generație, realizată cu ajutorul inteligenței artificiale, care redefinește tratamentul depresiei pentru femei.\n\nSubconștientul Alesiei (interpretată de Rina Gri) se îmbarcă într-o călătorie virtuală, undeva la granițele dintre realitate și fantezie, confruntându-se cu demonii trecutului pentru a-și recăpăta echilibrul mintal. Acesta este, pe scurt, subiectul filmului, despre care regizorul Alecs Năstoiu spune: „Îmi doresc cu acest film să fac publicul să simtă experiența de a fi alături de cineva care suferă de tulburări de sănătate mintală cum ar fi depresia sau anxietatea“.\n\nFilmul combină scene de ficțiune și animație pentru a completa experiența vizuală a spectatorului. Totul se învârte în jurul ideii de a te integra în lumea Alesiei, făcându-l pe spectator să se simtă de parcă ar fi chiar acolo, confruntând provocările.\n\nFilmul încurajează de asemenea ideea de a ne da jos măștile – nu cele cu care ne-am obișnuit atât de mult în timpul pandemiei, deoarece filmul a fost filmat în 2017, mult înainte ca cineva să fie nevoit să le poarte – ci măștile emoționale pe care le purtăm în fiecare zi și să găsim curajul de a ne arăta adevărata identitate.\n\nÎntr-o lume în care adesea simțim presiunea de a fi altcineva, filmul ne amintește că există posibilitatea de a fi autentic, vulnerabil și sincer.\n\n„O echipă de specialiști a creat folosind inteligența artificială o aplicație care generează un tratament revoluționar pentru depresia la femei. Pacienții sunt induși într-o stare de hipnoză, conectându-li-se subconștientul la această inteligență artificială, care creează scenarii personalizate în funcție de particularitățile psihologice ale fiecărui individ.Subconștientului Alesiei, eroina principală a filmului, i se generează un astfel de scenariu, fiind transportată într-o lume virtuală și plasată într-o situație limită. Alesia trece prin momente și întâlniri aproape identice cu cele din viața reală, care i-au provocat în trecut depresia. În această lume virtuală, Alesia se confruntă cu propriile sale traume și încearcă să le depășească pentru a-și recâștiga echilibrul mental” – relatează Centrul Municipal de Cultură Arad, organizator al proiecției de la Cinema „Arta”. „Secretul Insulei Pin-Up” a fost filmat în Târgu Mureș, durează 107 minute și este nerecomandat copiilor în vârstă de până la 12 ani fără acordul părinților.",
        "label": "Crisana"
    },
    {
        "title": "Ce este Alzheimerul și cum pot ajuta produsele pe bază de Afin Siberian persoanele cu acest diagnostic",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Vremea se va încălzi în perioada următoare. De miercuri revin ploile",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Prognoză meteo. Cum va fi vremea în următoarele două săptămâni",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Turneul național Violoncellissimo ajunge la Arad",
        "text": "Arad, Deva și Bistrița sunt primele orașe în care va cânta pentru publicul din România Ansamblul Violoncellissimo, în turneul care a ajuns la cea de-a șasea ediție, Clasic la puterea a treia. Vineri, 11 octombrie, de la ora 19:00, membrii ansamblului vor fi la Palatul Culturii din Arad.\n\nTurneul Naţional Violoncellissimo – Clasic la Puterea a treia are loc în lunile octombrie şi noiembrie. După Arad, Deva, Bistrița, Marin Cazacu, împreună cu unii dintre cei mai buni violonceliști din țară, vor concerta la Ploieşti, Craiova, București, Botoșani, Iași.\n\nVioloncellissimo este unul dintre cele mai vestite ansambluri camerale românești din ultimii 15 ani și s-a format la inițiativa renumitului violoncelist Marin Cazacu, care, alături de actuali şi foşti studenţi ai săi, a deschis un nou drum în promovarea muzicii şi a tinerelor talente din România. În anul 2001, concertul susținut de Violoncellissimo în cadrul Festivalului Internațional George Enescu s-a bucurat de un mare succes. Șapte ani mai târziu, Violoncellissimo uimea publicul cu un moment muzical fără precedent, când 60 de violonceliști au urcat pe scena Ateneului Român – „un concert demn de cartea recordurilor”, după cum a scris, la acel moment, presa.\n\nÎn data de 26 mai 2013, Marin Cazacu a urcat din nou pe scena Ateneul Român, de această dată într-un concert extraordinar alături de 100 de violonceliști. În ultimii ani, ansamblul Violoncellissimo a susținut concerte în cadrul a unor importante evenimente culturale din România și străinătate, dintre care amintim: Concert cu ocazia aniversării a 140 de ani de la nașterea lui Constantin Brâncuși, Ziua Culturii Naționale, Gala premiilor UNITER, Hope Concert si UNESCO 2021. În 2023 Ansamblul Violoncellissimo a susținut două concerte extraordinare cu ocazia sărbătoririi Zilei Naţionale a României la Madrid şi Barcelona.",
        "label": "Crisana"
    },
    {
        "title": "Dovada ca Maticiuc Poponet poate fi inculpat pentru UCIDERE din CULPA in cazul mortii lui Alexandru, baietelul bolnav de leucemie. Un trio perfect: Marcel, Nutu, Poponet.",
        "text": "De-a lungul interventiei sale telefonice, am aflat insa cateva chestiuni interesante scoase chiar pe gurita Poponetului: de fapt, nu am aflat nimic, fiindca omul se comporta cum se comporta adolescentii under influence, dadea din cap, afisa cate un rictus, apoi se scarpina in cap.\n\nTotusi, am inteles din vorbele lui Codin ca Spitalul Fundeni e “beneficiarul” si ca el e doar ala care a dat banii, ca a tocmit firma de constructii, una in care el are mare incredere. Minciuna sfruntata.\n\nIn discutie inregistrata pe care o sa o prezint in instanta daca pe Poponet il mananca in poponet, se distinge clar cum Maticiuc specifica ca a depus un plan de renovare la DSP, dar erau deja 7 luni deja la momentul inregistrarii fata de debutul lucrarilor, insa era nervos ca directia a solicitat in permanenta modificari care nu apareau nici unde, inclusiv modificari de structura (care necesita acord DSP, Ministerul Sanatatii – se modifica numarul de paturi si organizarea sectiei).\n\nLucrurile stau asa. Ma rog, ar trebui sa stea. Romanii doneaza milioane de euro anual catre Maticiuc si se asteapta ca acesta sa fie MAI BUN, MAI EFICIENT SI MAI RESPONSABIL DECAT STATUL ROMAN, o entitate care nu a construit nimic in 34 de ani. Nici nu ar fi fost greu pentru Poponet sa fie PUTIN mai bun decat statul asta nenorocit. De aia, de exemplu, EU am contribuit la proiectul sau si de AIA inca mai sper ca Maticiuc isi va reveni la cap si la comportament si va actiona de acum inainte diferit, in sensul de profesionist.",
        "label": "Crisana"
    },
    {
        "title": "Cum alegi marchiza potrivită pentru curtea ta?",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Arbitrul Ovidiu Haţegan, pe loc eligibil în lista PSD Arad pentru Camera Deputaţilor",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Alegeri parlamentare. Peste 250 de candidaţi sunt pe buletinele de vot în Arad, de la 40 de formaţiuni",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Baschet feminin. CS Universitar Braşov - FCC Baschet UAV Arad 31-92",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cod galben de ceaţă densă, chiciură şi gheţuş în aproape toată ţara, luni dimineaţa",
        "text": "Astfel, până la ora 10:00, în localităţi sau zone din judeţele Arad, Timiş, Caraş-Severin, Covasna, Braşov, Sibiu, Alba, Mureş, Harghita, Bacău, Galaţi, Vrancea şi Vaslui se va semnala ceaţă, care determină reducerea vizibilităţii sub 200 de metri şi izolat sub 50 de metri, iar în funcţie de condiţiile locale va favoriza formarea gheţuşului sau a chiciurei.\n\nDe asemenea, fenomenele vor persista până la aceeaşi oră în municipiul Bucureşti şi în localităţi din judeţele Ilfov, Teleorman, Dâmboviţa, Ialomiţa, Argeş, Călăraşi, Giurgiu, Gorj, Olt, Dolj, Vâlcea, Mehedinţi, Bihor, Timiş şi Hunedoara.\n\nMeteorologii au emis avertizări similare, valabile până la ora 9:00, în mai multe localităţi judeţele Sălaj şi Cluj.\n\nAvertizările de fenomene periculoase imediate (nowcasting) se emit pentru o perioadă de maximum şase ore, precizează ANM.",
        "label": "Crisana"
    },
    {
        "title": "Concert de Colinde „Mesia a venit”",
        "text": "Evenimentul va avea loc pe 14 decembrie (sâmbăta), începând cu ora 19.30, la Filarmonica Arad.\n\n„Vă invităm să celebrăm împreună Nașterea Domnului printr-un concert de colinde emoționant. Pe 14 decembrie, la ora 19.30, Filarmonica Arad va prinde viață prin colindele interpretate de artiștii Amalia Preda, Casiana Rodilă, Emma Repede, Ile Stancu Bereczki, Salomeea Handaric și Sarah Purcar (Handaric), Adi Kovaci, Vali Lup, Dani Foltuț și Cristian Mogoșan, acompaniați de Orchestră & Band, sub îndrumarea dirijorului Lari Muntean. Invitat special este Cristian Barbosu, cu un mesaj inspirat despre credință și speranță” – transmit organizatorii.\n\nPrețul unui bilet de intrare la concert este de 70 de lei, Biletele sunt disponibile online: https://evticket.ro/eveniment/mesia-a-venit\n\nEvenimentul din 14 decembrie 2024 este organizat de Asociația Orașul Meu și Asociația Aradul Fericit cu sprijinul Primăriei Municipiului Arad și al Consiliului Municipal de Cultură Arad, alături de partenerii Vocea Creștinilor, Megawatt Bistrița, Arcdom Residence, Biserica Harvest Arad, Universitatea de Vest „Vasile Goldiș” din Arad, Ekklesia Arad și Visual Edge.",
        "label": "Crisana"
    },
    {
        "title": "5 CADOURI ideale pentru copii de 4 ani - Cum ajută la dezvoltarea creativității de la vârste fragede",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„În mijlocul furtunii” de Emanuel Popa – O cale spre leadership autentic",
        "text": "ARAD. Vineri, 18 octombrie 2024, la ora 18:00, Biblioteca Județeană „Alexandru D. Xenopol” din Arad va găzdui lansarea cărții „În mijlocul furtunii”, semnată de antreprenorul și speakerul Emanuel Popa. După succesul primului său volum „7 Ways to Handle Objections”, publicat în limba engleză și disponibil pe Amazon, autorul revine cu o carte ce explorează profunzimile leadership-ului și ale dezvoltării personale în perioade de criză.\n\nEvenimentul, ce se va desfășura în Sala de Artă și Multimedia „Sabin Drăgoi” a bibliotecii, va fi moderat de antreprenoarea Andreea Parti și va aduce în prim-plan câțiva invitați speciali. Printre aceștia se numără Andrei Gabor, speaker și coach, Vlad Cioară, antreprenor, alături de Daniel Cojiță, editorul volumului.\n\n„În mijlocul furtunii” este o carte inspirată din experiențele personale ale autorului, care și-a construit o carieră profesională „navigând” prin diverse provocări și transformând obstacolele în oportunități de viață. Emanuel Popa propune o abordare unică asupra leadership-ului, concentrându-se pe modul în care liderii autentici reușesc să gestioneze provocările majore și să aducă claritate și direcție în momente critice.\n\n„Cartea lui Emanuel Popa este o resursă esențială pentru cei care doresc să își schimbe perspectiva în fața provocărilor. (…) Recomand cu încredere această carte tuturor celor care doresc să-și dezvolte abilitățile de lider și să navigheze cu succes prin provocările vieții”, afirmă Ruben Marian, CEO & Fondator UTILBEN, alături de Adela Cristea, CEO & Fondator Ascent Group, care observă că autorul „a adunat cu grijă lecțiile extrase din propriile experiențe și cele învățate de la oamenii care l-au inspirat, iar apoi s-a gândit că le poate transforma într-un dar pentru cei care, la rândul lor, trec prin situații dificile. Iar modul în care a ales să întoarcă darul îmbracă coperțile unei cărți, construite printr-o paralelă inspirată între furtuni și provocările inevitabile ale vieții. (…) Cartea este o lectură utilă pentru oricine caută să transforme obstacolele în oportunități, un mini-ghid de supraviețuire prin incertitudine și haos, în care firul roșu este împletit din încredere și speranță”.\n\nEmanuel Popa este membru fondator John Maxwell Team încă din 2012 și ambasador Life Mastery Trainings. Cu un masterat în teologie, o vastă experiență în leadership, mentorat și consiliere, contribuie semnificativ în diverse domenii educaționale și sociale. Se implică activ în ONG-uri, printr-un orfelinat din România și o grădiniță și școală din Africa, demonstrând angajamentul său față de comunitățile vulnerabile. De asemenea, este recunoscut pentru expertiza sa în afaceri și investiții în tehnologii emergente, oferind îndrumare antreprenorilor și investitorilor în domenii inovatoare precum Blockchain, AI și Web3. Prin activitatea sa, inspiră și ghidează mii de persoane să ia decizii eficiente în domeniul investițiilor și dezvoltării echipelor.",
        "label": "Crisana"
    },
    {
        "title": "Cum să alegi cel mai potrivit sistem de încălzire pentru locuința ta: Top 3 opțiuni economice",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Top 3 deserturi ușor de preparat pentru a te răsfăța vara aceasta",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Media Art Festival, în weekend, la Filarmonică",
        "text": "Your email address will not be published.\n\nSave my name, email, and website in this browser for the next time I comment.",
        "label": "Crisana"
    },
    {
        "title": "FOTO | S-a deschis ARJOB! Sute de locuri de muncă sunt ofertate arădenilor",
        "text": "ARJOB, unul dintre cele mai importante evenimente dedicate carierei, organizat de Jurnal arădean și aradon.ro și-a deschis porțile. Cea de a IX-a ediție vine în fața arădenilor cu oferte dintre cele mai diverse. Dacă prezența marilor jucători de pe piața automotive este una obișnuită, cunoscută fiind nevoia foarte mare de angajați în acest sector, la această ediție au venit și angajatori importanți din construcții, dar și din sectorul retail – vorbim aici de două mari hypermarketuri prezente la ARJOB. Pe lângă acestea, Ministerul Justitiției și Ministerul Apărării Naționale sunt și ele prezente la târg, cu oferte de forme, oferte academice dar și posibilități de încadrări din surse externe.\n\n„Iată că am ajuns la cea de a IX-a ediție și văd alături de noi angajatori și colaboratori pe care i-am avut alături încă de la prima ediție, dar și angajatori noi, semn că așa cum bine știm piața muncii este în continuă schimbare. ARJOB își dorește să fie un eveniment menit să aducă companiile în contact direct cu cei interesați de un loc de muncă sau de o schimbare în carieră. Le mulțumim tuturor celor care sunt aici, dar și partenerului nostru instituțional, Agenția Județeană pentru Ocuparea Forței de Muncă”, a transmis Cristian Sulințan, manager publicitate Jurnal arădean/aradon.ro.\n\nOfertele salariale din cadrul ARJOB nu sunt deloc de neglijat, angajatorii promițând salarii de peste 6.000 de lei brut cărora li se adaugă și alte stimulente financiare și oportunități de dezvoltare.\n\nCei care doresc să „ia pulsul” pieței muncii, să discute în mod direct cu cei mai mari jucători de pe piața angajărilor din Arad o pot face la ARJOB, vineri – 11 octombrie până la ora 18:00 și sâmbătă, 12 octombrie, între orele 10:00 – 16:00. ARJOB se desfășoară în foaierul Teatrului Clasic „I. Slavici”.",
        "label": "Crisana"
    },
    {
        "title": "5 secrete ale unei bucătării moderne, cu buget redus",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ordinea pe buletinul de vot a candidaţilor la alegerile prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Europarlamentarul Vlad Botoş spune că nu se simte înfrânt la alegeri şi că va rămâne în USR",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "5 electrocasnice utile pe care trebuie să le ai în casă",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Bagajul complet pentru o vacanță perfectă. Top 5 lucruri care nu trebuie să-ți lipsească din geantă",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Două filme proiectate la Cinematograful „Solidaritatea”, din Gai",
        "text": "Sâmbătă, 2 noiembrie, de la ora 10, va avea loc proiecția animației „Epic. Regatul secret“, dublat în limba română. Filmul este o aventură-comedie care ne prezintă o lume fantastică așa cum nu s-a mai văzut. Fiind realizat de creatorii filmelor Epoca de gheață și Rio, filmul spune povestea luptei continue dintre forțele binelui, care mențin lumea naturală vie, și forțele răului, care doresc să o distrugă.\n\nÎn aceeași zi, de la ora 12, spectatorii sunt invitați să urmărească filmul „Ecce homo. Brâncoveanu“ (regia Dan Pița) – o poveste fascinantă despre putere, credință și adevăr, care a avut premiera în primăvara acestui an. Acțiunea filmului are loc în primăvara anului 1714. Cel mai bogat bărbat din Europa, voievodul Constantin Brâncoveanu e „mazilit“. După 26 de ani pe tron, e obligat să plece spre Istanbul alături de întreaga familie pentru a-și dovedi nevinovăția. Călătoria spre capitala Imperiului Otoman devine un drum inițiatic pe care Brâncoveanu și cei 4 fii vor ajunge să ia o decizie care va marca destinul românilor pentru totdeauna…\n\nAccesul publicului va fi gratuit la ambele proiecții, în limita locurilor disponibile. Evenimentul este organizat de Asociația Gai – cartierul nostru în colaborare cu Parohia Ortodoxă Română Arad-Gai și cu sprijinul Primăriei Municipiului Arad și Centrului Municipal de Cultură Arad.\n\nConstruit în 1929, cinematograful de cartier „Solidaritatea” a intrat în proprietatea Primăriei Municipiului Arad în 2011, fiind redeschis în 2017. Numărul proiecțiilor organizate aici a fost unul mic, însă, de la redeschidere până acum, municipalitatea îndreptându-și atenția mai mult spre celelalte două cinematografe preluate în 2011 de la RADEF – „Arta”, din Centru și Cinematograful Grădiște.",
        "label": "Crisana"
    },
    {
        "title": "„Dahomey”, miercuri la Cinema „Arta”",
        "text": "„Dahomey“, documentarul care a cucerit scena internaţională cu o poveste captivantă despre istorie, cultură şi identitate, câştigător al prestigiosului Urs de Aur la Berlinale 2024, va putea fi vizionat la Cinematograful „Arta“ din Arad.\n\nFilmul va rula în 20 noiembrie 2024, de la ora 19.00, iar accesul publicului va fi gratuit.\n\nSemnat de regizoarea franco-senegaleză Mati Diop, „Dahomey“ abordează o temă extrem de actuală şi sensibilă, cea a repatrierii patrimoniului cultural african de către fostele puteri coloniale europene.\n\nFilmul aduce în prim-plan întoarcerea, în noiembrie 2021, a 26 de artefacte inestimabile, luate din regatul african Dahomey de armata franceză în 1892 şi păstrate până de curând în colecţiile muzeelor franceze.\n\nDocumentarul surprinde dezbaterile aprinse despre semnificaţia acestor artefacte şi despre felul în care ele se integrează într-o societate modernă, care şi-a construit, în lipsa lor, o nouă identitate culturală şi naţională. Mai mult decât o simplă cronologie a repatrierii, „Dahomey“ provoacă o dezbatere intensă despre identitate, memorie colectivă şi impactul colonialismului, o temă deosebit de relevantă pentru societatea contemporană.\n\n„Poezia agilă şi jocul formal ingenios al documentarului hibrid realizat de Mati Diop ascund o bogăţie de idei şi o profunzime impresionantă. Acest documentar este mai mult decât o relatare frumos filmată şi de tip observator a unui mic gest de reparare istorică (cele 26 de comori sunt doar câteva din cele aproximativ 7.000 de obiecte sustrase)“, scrie The Guardian.\n\nUn critic de la Sight & Sound, Jessica Kiang, a apreciat abordarea unică a lui Mati Diop, subliniind că filmul nu doar urmăreşte procesul de restituire a artefactelor furate, ci le şi „dă voce“ prin naraţiunea lirică scrisă de autorul haitian Makenzy Orcel.\n\nDupă ce „Dahomey“ a câştigat Ursul de Aur la Berlinale 2024, criticii au remarcat profunzimea şi puterea cu care documentarul explorează temele de decolonizare şi de restituire a artei africane.\n\nRegizoarea Mati Diop a fost lăudată pentru modul poetic şi sensibil în care a documentat întoarcerea artefactelor în regatul Dahomey, după ce au fost păstrate în muzee europene de-a lungul a mai bine de un secol.\n\nRecent, „Dahomey“ a primit şi două nominalizări la European Film Awards pentru Cel mai bun film european şi Cel mai bun documentar european.\n\nFilmul este distribuit în România de Voodoo Films.\n\nEvenimentele de la Cinematograful „Arta“ sunt organizate de Primăria Municipiului Arad și Centrul Municipal de Cultură Arad.",
        "label": "Crisana"
    },
    {
        "title": "Festivalul Internațional de Teatru Clasic, la Arad. PROGRAM",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Prezidenţiale 2024. CURS, acreditat să facă sondaje la ieşirea de la urne",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "UPDATE. Accident cu posibilă victimă încarcerată, pe autostradă",
        "text": "Accidentul s-a soldat cu o victimă încarcerată, aflată în stare de inconștiență. Este vorba de un bărbat, șoferul autoturismului, care ar fi intrat sub autocamion. Pompierii au intervenit pentru extragerea victimei din autoturism, aceasta fiind ulterior preluată de echipajul medical SMURD Terapie Intensivă Mobilă.\n\n Din nefericire, victima a suferit leziuni incompatibile cu viața, iar decesul a fost constatat de medicul echipajului medical.\n\n“Intervin pompierii militari din cadrul Detașamentului Arad cu o autospecială de stingere, o autospecială de descarcerare și o ambulanță SMURD. La locul evenimentului a fost alocată și o ambulanță SAJ. Intervenția este în dinamică”, a transmis ISU Arad.",
        "label": "Crisana"
    },
    {
        "title": "Cenaclul „Ion Andreescu”, la 70 de ani",
        "text": "În cadrul acestui eveniment aniversar vor expune 55 de artiști plastici, dintre care, alături de membrii asociației actuali, vor fi prezenți în expoziție o parte dintre cei mai reprezentativi artiști vizuali profesioniști, foști membri, care s-au format în acest cenaclu. Expoziția va cuprinde aproximativ 100 de lucrări de artă vizuală – pictură, grafică, prelucrare digitală, tehnici neconvenționale, sculptură dar și artă fotografică.\n\nÎn cadrul vernisajului, care va avea loc miercuri, 30 octombrie 2024, de la ora 18, la Sala Clio a Muzeului de Artă, vor fi decernate plachete aniversare, diplome de onoare și diplome de participare. Expoziția va fi deschisă de prof. dr. Lucian Petraș. Evenimentul va avea parte de un recital muzical susținut de Vlad Paven, elev în clasa a XII-a și Raisa Iancovici elevă în clasa a IX-a, la Colegiul de Arte „Sabin Drăgoi” Arad, ambii interpreți de canto clasic, sub îndrumarea prof. coordonator Dulcica Florea și prof. corepetitor Jean Filip Preotesoiu.\n\nExpoziția jubiliară „Imaginarium II” va fi deschisă publicului spre vizitare, în perioada 30 octombrie-10 noiembrie 2024, la sala „Clio” a Muzeului de Artă Arad, în intervalul orar 9-17, cu excepția zilei de luni (str. Horia, nr 9).",
        "label": "Crisana"
    },
    {
        "title": "Sens unic pe strada Alexandru Gavra din municipiul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Avantajele și dezavantajele sloturilor Megaways",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cadavru uman, descoperit în zona Băilor Lipova",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Lansare de carte în Sala Marii Uniri",
        "text": "Vineri, 15 noiembrie 2024, începând de la ora 18, Sala Marii Uniri (Arad, Bulevardul Revoluției nr.81) va găzdui „un eveniment creat de la suflet la suflet”: lansarea cărții „Rânduri care alină sufletul” scrisă de Sorina Anca.\n\n„Am primit inspirație să scriu această nouă carte, pentru acele suflete care au nevoie de îndemnuri, răspunsuri și încurajări în această călătorie numită viață. Totodată, în carte împărtășesc și mesaje transmise de către Sursa Divină pentru tine, mesaje care să te ajute, să te ghideze, să îți ofere îndrumare și, cel mai important, liniște și alinare sufletului tău. Toate acestea le-am așternut în versuri și le ofer mai departe, făcând voia Divină” – mărturisește autoarea, care-i invită pe cei interesați la evenimentul de lansare a celei de a treia dintre cărțile sale.",
        "label": "Crisana"
    },
    {
        "title": "Micovschi (Rapid): Ştim că UTA joacă mai mult pe contraatac, însă am pregătit bine meciul",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Atenționare meteo. Cod galben de vânt în județul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Start în campania electorală pentru primul tur al alegerilor prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Incendiu la mansarda unui bloc din municipiul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cum să te bucuri la maxim de experiența la cazino online",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Restricții de circulație în Zona Industrială Vest din municipiul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Stop prejudecăților!”. expoziție info-documentară la Biblioteca Județeană din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sens unic pe strada Teodor Ceontea din municipiul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cantina Municipală revine la Direcția de Asistență Socială",
        "text": "La șapte ani de când s-a desprins din structura Direcției de Asistență Socială Arad (unde funcționa ca serviciu) Cantina Municipală revină la instituția-mamă (de data aceasta, ca și compartiment în cadrul Serviciului Patrimoniu al DAS). Decizia absorbției Cantinei Municipale de către DAS a fost luată de Consiliul Local al Municipiului Arad, în ședința extraordinară de luni, 18 noiembrie 2024.\n\nCe a stat la baza acestei hotărâri ne explică Lilioara Stepănescu, secretarul general al municipiului Arad: „Legea 296/2023 a stabilit că acele instituții care au mai puțin de 50 de angajați nu pot să rămână în forma aceasta juridică după 1 ianuarie 2025 și că se impune ca autoritatea care i-a înființat să-i reorganizeze – comasare, desființare, fuziune… orice altă posibilitate legală. S-a ales reoganizarea cu dispariția personalității juridice și comasarea prin absorbție de către Direcția de Asistență Socială, cu consecința desființării unei funcții de conducere și a trei funcții de execuție; pentru că legea stabilea că prin această comasare trebuie să fie economisite resursele: 15% funcții de conducere – la noi a fost o singură funcție, deci a dispărut – și 15% funcții de execuție, și să se diminueze cheltuielile de funcționare, materiale și de servicii tot cu 15%. Pentru a se face aplicarea legii, s-a promovat acest proiect de hotărâre; sub forma compartimentului fără personalitate juridică, va intra în subordinea Serviciului Patrimoniu de la Direcția de Asistență Socială.”\n\nCe se întâmplă cu directoarea?\n\nDacă în ceea ce privește funcțiile de execuție desființate nu are nimeni de suferit (e vorba de trei posturi vacante de muncitor calificat), în privința funcției de conducere lucrurile stau diferit. Se spune că directoarea Mariana Szucs (care a condus Cantina și înainte și după 2017) ar fi revendicat funcția de conducere și după momentul revenirii cantinei în structura DAS. Și poate chiar ar fi avut succes dacă, între timp, nu ar fi intervenit… oamenii legii.\n\nSpre finalul lunii octombrie a acestui an, polițiștii au anunțat că directoarea Cantinei Municipale este cercetată pentru abuz în serviciu, fiind acuzată că, prin firma de alimentație publică pe care o deține împreună cu soțul, a avut contracte cu Primăria (la care lucrează). Parchetul de pe lângă Tribunalul Arad a transmis că în perioada 2019-2024, firma familiei Szucs a câștigat mai multe licitații publice vizând asigurarea de servicii de catering, însă, în realitate, aceste servicii au fost prestate de către angajații instituției publice, nu de către societatea comercială contractantă.\n\nPe lângă că e cercetată pentru abuz, Mariana Szucs rămâne și fără funcție. Prin hotărârea CLM de luni, 18 noiembrie 2024, „se desființează postul ocupat de director al Centrului Social Cantina Municipală Arad”. Lilioara Stepănescu explică: „E procedura desființare a postului din motive neimputabile angajatului – art.65 din Codul Muncii. Legea prevede că, dacă sunt posturi vacante pentru care întrunește condițiile de studii, vechime și experiență, i se pot pune la dispoziție, în cazul în care există astfel de posturi.” Potrivit informațiilor noastre, în actuala organigramă a DAS nu există posturi de conducere disponibile. Mariana Szucs nu îndeplinește nici condițiile de pensionare la limită de vârstă.\n\nDincolo de cele patru funcții desființate, personalul şi posturile Centrului Social Cantina Municipală Arad vor fi preluate de DAS începând de la 1 ianuarie 2025. E vorba de 17 posturi de execuție din care 14 vor fi preluate de Serviciul Patrimoniu, Tehnic, Administrativ și Aprovizionare și câte unul de Compartimentul Resurse Umane, Serviciul contabilitate, buget, salarizare, respectiv Compartimentul Achiziții Publice.\n\n„De la 1 ianuarie 2025, Cantina Municipală revine practic în cadrul Direcției de Asistență Socială Arad, așa cum se cere din punct de vedere legislativ – există un singur furnizor public acreditat de asistență socială și beneficii sociale. Persoanele interesate și dosarele de cantină vor fi depuse la Direcția de Asistență Socială, dar pentru beneficiari, faptic, nu există nicio schimbare: ca sediu și ca adresabilitate rămâne tot spațiul cantinei din centru” – precizează Oana Pârvulescu, director al DAS Arad.\n\nLilioara Stepănescu completează: „Încercăm să nu se creeze disfuncționalități cu perioada de tranziție, pentru că vom asigura în continuare peste 1.000 de porții de masă caldă la copiii cuprinși în programul național Masă Sănătoasă, pentru adulții de la Adăpostul de Noapte și persoanele care beneficiază de venitul minim de incluziune și iau masa la cantină.”",
        "label": "Crisana"
    },
    {
        "title": "Fiica omului de afaceri Ioan Crișan şi cei doi complici, arestaţi preventiv",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Armata de teracotă” a primului împărat chinez, expusă până în primăvară la Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ludovic Orban şi-a anunţat candidatura la alegerile prezidenţiale",
        "text": "„Astăzi îi anunţ pe cetăţenii României că am luat decizia de a intra în competiţia pentru alegerea preşedintelui României. Am luat decizia de a candida la funcţia de preşedinte pentru că o consider o obligaţie morală pe care o am faţă de cetăţenii români şi un gest de responsabilitate faţă de viitorul României. Am o carieră politică de peste 30 de ani în care am urcat treaptă cu treaptă pe aproape toate funcţiile de demnitate publică în care am putut să îi servesc pe cetăţeni, de la cea de consilier local până la cea de premier, până la cea de preşedinte al Camerei Deputaţilor. Sunt un om care am servit interesul public şi care am stat la dispoziţia cetăţenilor care mi-au acordat încrederea de peste 30 de ani, punând aproape tot timpul în plan secund lucruri care poate pentru alţi oameni au fost mai importante”, a declarat Ludovic Orban la Palatul Parlamentului.",
        "label": "Crisana"
    },
    {
        "title": "Începe Postul Crăciunului. Tradiții, obiceiuri, superstiții",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Les Films de Cannes à Arad, între 30 octombrie și 1 noiembrie, la Cinema „Arta”",
        "text": "„All We Imagine as Light”, în regia lui Payal Kapadia, film câștigător al Grand Prix la Cannes 2024, va deschide ediția Les Films de Cannes à Arad, miercuri 30 octombrie, de la ora 19.00. Filmul propune o explorare minunată a vieții în Mumbai. Aici, viața asistentei medicale Prabha este dată peste cap când primește un cadou neașteptat de la soțul ei înstrăinat. În același timp, colega ei de cameră, Anu, încearcă să găsească un loc în oraș unde să poată avea mai multă intimitate alături de prietenul ei. „All We Imagine as Light”, pe care criticul de film Peter Bradshaw îl aprecia în The Guardian ca fiind „un film miraculos, care te trezește ca dintr-un vis”, este primul film indian care a câștigat vreodată Grand Prix la Cannes.\n\n„Grand Tour”, un film răvășitor pentru care lui Miguel Gomes i-a fost acordat Premiul pentru Cel mai bun regizor la Cannes 2024, va fi proiectat joi, 31 octombrie, de la ora 19.00. Acțiunea din „Grand Tour”, ne poartă în anul 1917 în Rangoon, Birmania. Filmul urmărește povestea lui Edward, un funcționar britanic care fuge de logodnica sa, Molly, chiar în ziua în care aceasta ajunge pentru a se căsători cu el. Într-o călătorie epică prin Asia, Edward meditează asupra vieții sale în timp ce Molly pășește pe urmele lui cu gândul la amânata lor căsătorie și la toate visele pe care și le făcuse.\n\n„Anora”, câștigătorul Palme d’Or 2024, poate fi văzut la Cinematograful Arta pe 1 noiembrie, ora 19.00, în cadrul ediției Les Films de Cannes à Arad. Filmul propune publicului o poveste captivantă despre dragoste și speranță.\n\nRegizat de Sean Baker, „Anora” urmărește viața unei tinere lucrătoare sexuale din Brooklyn care se căsătorește impulsiv cu fiul unui oligarh. Când vestea ajunge în Rusia, visul ei de a trăi un basm este amenințat, iar părinții soțului ei pornesc spre New York pentru a anula căsătoria. Criticii l-au lăudat pentru profunzimea sa emoțională, iar Greta Gerwig, președinta juriului Cannes 2024, a declarat că „acest film este magnific, plin de umanitate”.\n\nLes Films de Cannes à Arad este organizat de Cinemascop, Voodoo Films, Vent D`Est cu sprijinul Primăriei Arad și al Centrului Municipal de Cultură Arad.",
        "label": "Crisana"
    },
    {
        "title": "Sondaj FlashData. Prezidenţiale: Ciolacu - 24%, Simion - 19%, Geoană - 16%",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Meci amical. UTA Arad - FC Bihor 2-0",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Lucrările la centura de est sunt în avans cu cinci luni. Drumul ar putea fi recepţionat în acest an",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Comunicat de presă",
        "text": "Comuna Șofronea, în calitate de beneficiar, anunță lansarea proiectului cu titlul „Pista de biciclete in comuna Sofronea, judetul Arad”. Proiectul este implementat în comuna Șofronea, conform contractului de finanțare nr.141204 din 13.12.2022 în cadrul Programului Național de Redresare și Reziliență Runda 1, aferent componentei C10 – Fondul local, Operațiunea 1.4 Asigurarea infrastructurii pentru transportul verde – piste pentru biciclete (si alte vehicule electrice usoare) la nivel local/metropolitan, I 1.3 – Asigurarea pentru transport verde cu puncte de reîncărcare vehicule electrice.\n\nObiectivul general îl repreiznta construirea a unei piste de pentru biciclete pe un tronson cu o lungime de 2815,60m în comuna Șofronea, făcând legătura între localitățile Șofronea și Sânpaul, pentru facilitarea circulației cu biciclete și la asigurarea infrastructurii pentru transport verde prin amplasarea a două stații de reîncărcare pentru autovehicule electrice.\n\nValoarea totală a proiectului este de 1.386.232,32 lei, din care valoarea contribuției comunitare a proiectului este de 1.386.232,32lei.\n\nPerioada de implementare a proiectului, începând de la data de 13.12.2022,respectiv până la data de 30.06.2026.",
        "label": "Crisana"
    },
    {
        "title": "Bursa locurilor de muncă pentru studenți, la UAV",
        "text": "Peste 30 de angajatori au fost prezenți cu oferte de muncă pentru studenții și absolvenții UAV, la bursa organizată de Universitatea „Aurel Vlaicu” din Arad în cadrul proiectului „Creșterea angajabilității și a șanselor de a avea o carieră de succes pentru absolvenții UAV”, proiect finanțat prin Fondul de Dezvoltare Instituțională.\n\nPrezente la deschiderea evenimentului, autoritățile locale și județene au punctat importanța acestor acțiuni pentru studenți și au subliniat beneficiile de care tinerii, aflați în căutarea unui loc de muncă, se pot bucura în cadrul unei burse dedicate lor.\n\n„Este un eveniment gândit pentru studenții UAV care creează oportunități și facilitează dialogul între angajatori și potențialii angajați. Ne bucurăm că o parte din cei care reprezintă companiile prezente aici sunt foști studenți ai UAV, acum ALUMNI, care revin, în calitate de angajatori, la universitatea în care s-au format ”, a declarat prorectorul UAV, prof.univ.dr. Liviu Sevastian Bocîi.",
        "label": "Crisana"
    },
    {
        "title": "Vapingul: o soluție sau un pericol? Ce spun studiile despre impactul vapingului asupra sănătății",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Decizie BEC privind buna desfăşurare a campaniei electorale pentru alegerile parlamentare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cum protejează lămpile UV spațiile medicale de bacterii și virusuri?",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "14 candidaţi în cursa pentru Cotroceni. Preşedintele României - prevederi constituţionale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Turneul de muzică bizantină „Caravana Creștină” debutează la Arad",
        "text": "Evenimentul va include proiecții și prezentări legate de documentarul de lung metraj „Sounds of Byzantium”, care explorează istoria, semnificația și impactul muzicii bizantine în diverse culturi și discipline, inclusiv artă, știință și terapie Pe lângă concertul live, vor avea loc discuții și prezentări axate pe educația creștină, importanța rugăciunii, promovând valori morale și spirituale și încurajând o înțelegere mai profundă a tradițiilor ortodoxe.\n\nConcertul va începe la ora 19, pe 22 octombrie, și îi va aduce pe scenă pe membrii Corul Arhiepiscopiei Aradului, „Sf.Ioan Damaschin” condus de dirijor Pr. Gabriel Streulea, pe cei din Corul de copii al școlii „Sf.Ierarh Nicolae” din Arad și pe teologul Damian Anfile.\n\nCorul psaltic al Arhiepiscopiei Aradului „Sfântul Ioan Damaschin” s-a înființat în anul 2008 la inițiativa unor elevi seminariști din Arad. Începând cu anul 2020, corul își desfășoară activitatea cu binecuvântarea Înaltpreasfințitului Părinte Timotei, Arhiepiscop al Aradului, și prin purtarea de grijă a Preasfințitului Părinte Emilian Crișanul, Episcop-vicar al Arhiepiscopiei Aradului, corul participând, astfel, la activitatea misionară a Arhiepiscopiei Aradului.\n\nCorul școlii „Sfântul Ierarh Nicolae” din Arad este sub patronajul Asociaţiei Social Educative „Filologos”, care are ca obiectiv principal organizarea unor activități social-educative bazate pe principiile spiritualității creștine şi cu specific naţional românesc.\n\nDamian Anfile, după formare teolog, după gust, pasionat de istorie și colecționar de cunoștințe. Este de asemenea traducătorul editurii Patriarhiei Române, Editura Basilica și unul din coordonatorii colecției „Cultura bizantină” pentru operele „Împăratul șovăitor. O biografie a lui Ioan Cantacuzino, împărat bizantin și monah (cca. 1295-1383)”, autor Donald M. Nicol; „Civilizația bizantină”, de Steven Runciman.\n\n„Vă invit să vă alăturați acestei caravane creștine, unde muzica bizantină este privită nu doar ca o formă artistică, ci ca un vehicul sacru pentru rugăciune, meditație și comuniune spirituală, pentru a evidenția legătura dintre muzica bizantină și practica spirituală a Bisericii Ortodoxe. Să pornim împreună într-o călătorie a muzicii bizantine. Căci dacă suntem împreună, credința noastră crește.”, spune Mina Cristiana , Președinte al Asociației Culturale „Armonia lu’mina”, organizator al turneului\n\nNăscută la începutul creştinismului, cântarea bizantină, un gen muzical unic transmis de Biserica Ortodoxă, a supravieţuit până în zilele noastre, ceea ce a condus la includerea sa, în anul 2019, pe lista Patrimoniului Cultural Imaterial al UNESCO. În Biserica Ortodoxă actuală, mai multe biserici folosesc cântarea bizantină ca prima tradiţie liturgică, printre acestea fiind cele din Constantinopol, Alexandria, Antiohia, Ierusalim, România, Serbia, Grecia şi Cipru.\n\n„Este cu adevărat remarcabil și demn de laudă faptul că oameni laici, precum Mina Cristiana, dedică timp și efort pentru a explora și a prezenta această formă de artă sacrală. Prin asemenea inițiative, muzica bizantină, o comoară a patrimoniului cultural și spiritual, este adusă mai aproape de inimile și conștiințele oamenilor contemporani.”, arată Protopsaltul Patriarhiei Române, Arhiadiacon Mihail Bucă,Dirijorul Corului psaltic al Catedralei Patriarhale Române, Tronos.\n\n„Caravana Creștină este mai mult decât un turneu muzical—este o oportunitate de a inspira, educa și conecta publicul cu patrimoniul său cultural și spiritual. Este o campanie de promovare a muzicii bizantine cu scopul de a strânge fonduri pentru producția filmului Sounds of Byzantium. Vă invităm pe toți să vă alăturați în această călătorie, promovând frumusețea muzicii bizantine și valorile creștine”, menționează organizatorii.\n\nAsociația Culturală „Armonia lu’mina” are ca misiune promovarea muzicii bizantine, a valorilor creștine, a patrimoniului religios și cultural ortodox al României. Are ca proiect principal producția cinematografică, filmul documentar lungmetraj „Sounds of Byzantium” despre istoria muzicii bizantine și rolul acesteia la nivel de artă, știință, terapie.",
        "label": "Crisana"
    },
    {
        "title": "Tu câte seturi de lenjerii de pat ai acasă? Știi câte ar trebui să ai?",
        "text": "Astfel, trebuie să ne asigurăm că avem suficiente resurse pentru a acoperi atât nevoile zilnice, cât și cerințele suplimentare.\n\nCâte lenjerii de pat sunt necesare pentru o familie?\n\nÎntr-o locuință standard, fiecare membru al familiei are nevoie de cel puțin două seturi de lenjerii de pat. Astfel, un set poate fi folosit în timp ce celălalt se află la spălat, păstrând igiena și confortul în dormitor. Când vine vorba de material, o este alegerea ideală pentru că este respirabilă, ușor de întreținut și potrivită pentru toate anotimpurile.\n\nDacă avem nevoie de o canapea extensibilă în living pe care sa o folosim uneori ca pat suplimentar, este bine să avem la îndemână cel puțin două lenjerii de pat pentru aceasta. Canapeaua poate fi folosită atât de membrii familiei, cât și de oaspeți, iar lenjeriile suplimentare ne permit să schimbăm rapid seturile pentru a păstra igiena. O lenjerie de pat bumbac pentru canapea extensibilă va adăuga confort și va fi ușor de întreținut.\n\n– Fiecare pat din casă ar trebui să aibă două seturi de lenjerii.\n\n– Dacă avem o canapea extensibilă folosită frecvent ca pat, aceasta ar trebui să aibă două seturi suplimentare de lenjerii.\n\nPentru fiecare pat, este recomandat să avem o plapumă sau o pătură groasă, ideal pentru nopțile reci. Dacă familia are mai mulți membri, este util să investim în pături individuale pentru fiecare, astfel încât fiecare să aibă opțiunea de a-și ajusta confortul termic. În plus, este bine să avem o plapumă suplimentară pentru fiecare pat, care să fie utilizată doar pentru oaspeți sau în cazul în care una dintre ele se află la curățat.\n\nO cuvertură pat poate oferi atât un plus de stil în decorul camerei, cât și o protecție pentru pat. Recomandarea generală este să avem cel puțin o din casă. Cuvertura nu doar că protejează lenjeria de praf și murdărie, dar adaugă și o notă estetică camerei. O cuvertură din bumbac este ideală, deoarece acest material este rezistent și ușor de întreținut.\n\nPe lângă cuverturile necesare pentru fiecare pat, este bine să avem câteva pături suplimentare, pe care să le putem folosi în caz de nevoie, atât pentru confortul propriu, cât și pentru oaspeți. Iată o sugestie pentru numărul necesar de cuverturi și pături într-o casă:\n\n– O cuvertură pat pentru fiecare pat, inclusiv pentru canapea.\n\n– Două-trei pături suplimentare, care pot fi folosite fie pentru căldură suplimentară, fie pentru oaspeți.\n\nÎn timpul iernii, fiecare membru al familiei ar trebui să aibă o plapumă groasă, iar pentru fiecare pat este recomandat să existe cel puțin o plapumă de rezervă. Dacă locuiți într-o zonă cu ierni reci, o plapumă călduroasă devine esențială. Pentru oaspeți, puteți folosi plapumele de rezervă pentru a vă asigura că aceștia se simt confortabil. Plăpumile din puf sau din lână sunt cele mai recomandate pentru iarnă, dar o opțiune populară și accesibilă este și plapuma din microfibră.\n\nCâte lenjerii de pat și cuverturi pentru oaspeți?\n\nPentru că oaspeții pot veni pe neașteptate, este bine să aveți un set de lenjerii de pat complet doar pentru ei. Dacă oaspeții folosesc o canapea extensibilă, ar trebui să aveți pregătite cel puțin două lenjerii de pat și o cuvertură pat dedicată acesteia. În felul acesta, oaspeții vor avea un loc confortabil și curat, iar familia se va simți pregătită pentru orice situație.\n\nCum să alegem cele mai bune materiale pentru lenjerii, pături și plăpumi?\n\nAlegerea materialului potrivit pentru lenjerii, pături și plăpumi contribuie la confortul întregii familii. O lenjerie de pat bumbac este o alegere excelentă datorită proprietăților sale de respirabilitate și confort, fiind potrivită atât pentru vară, cât și pentru iarnă. Bumbacul ajută la menținerea unei temperaturi constante și este ușor de întreținut.\n\nCuverturile din bumbac sunt ideale pentru utilizare zilnică, în timp ce o cuvertură din lână sau microfibră poate fi potrivită pentru iarnă. Păturile din lână oferă o căldură suplimentară, dar există și variante din microfibră sau fleece care sunt mai accesibile și ușor de întreținut. Plăpumile de calitate, din puf sau microfibră, sunt ușoare și oferă confort pe tot parcursul nopții, iar cele din microfibră sunt perfecte pentru cei care preferă o opțiune hipoalergenică.\n\nPentru a menține lenjeriile și cuverturile într-o stare impecabilă, este esențial să le depozităm corect. Un spațiu de depozitare dedicat, cum ar fi un dulap sau o ladă specială, este ideal pentru păstrarea lenjeriilor de rezervă și a cuverturilor. Puteți folosi saci de depozitare vidabili pentru a economisi spațiu, iar lenjeriile de pat folosite ocazional pentru oaspeți pot fi depozitate separat pentru a rămâne proaspete.\n\nLenjeriile din bumbac pot fi spălate la temperaturi mai ridicate pentru a îndepărta bacteriile, iar cuverturile și plăpumile din microfibră necesită o întreținere periodică. Este bine să schimbați lenjeriile o dată pe săptămână, iar cuverturile și pătura de pe pat pot fi curățate mai rar, în funcție de necesități.\n\nFiecare familie ar trebui să aibă un set complet de lenjerii, cuverturi și pături pentru fiecare pat din casă, inclusiv pentru canapea extensibilă, dacă aceasta este folosită frecvent. Pe lângă seturile de uz zilnic, este important să aveți câteva piese de rezervă pentru oaspeți, mai ales dacă locuiți într-o zonă cu temperaturi reci. O lenjerie de pat bumbac este ideală pentru confort și respirabilitate, iar o cuvertură pat aduce un plus de stil și protecție.\n\nInvestiția în lenjerii de calitate, cuverturi și pături va contribui nu doar la confortul familiei, ci și la asigurarea unui spațiu de odihnă adecvat pentru oaspeți, oferindu-le acestora o experiență plăcută atunci când vă vizitează. Cu o planificare atentă și o întreținere corespunzătoare, aceste accesorii esențiale vor aduce un plus de confort și eleganță în orice locuință.",
        "label": "Crisana"
    },
    {
        "title": "Sondaj. Peste 83% dintre români consideră că sunt importante dezbaterile între candidaţii la prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Se schimbă canalizarea pe strada Lipovei",
        "text": "„Pe strada Lipovei din Arad, Compania de Apă Arad a inițiat un proiect important de modernizare a rețelei de canalizare. În cadrul acestuia, se înlocuiește țeava existentă de beton de 400 mm cu o țeavă de ceramică, având un diametru de 600 mm. Această schimbare este parte din planul de investiții de anul acesta, care prevede înlocuirea unui kilometru de rețea, precum și obținerea tuturor acordurilor necesare pentru zona respectivă”, au transmis reprezentanţii societăţii.\n\nAceştia explică şi motivul pentru care a fost aleasă ţeava ceramică:\n\n„Materialul ceramic este considerat cel mai calitativ pentru rețelele de canalizare, oferind durabilitate și rezistență în fața condițiilor de mediu. Această investiție nu doar că va îmbunătăți infrastructura locală, dar va contribui și la creșterea eficienței serviciilor de utilitate publică, reflectând angajamentul Companiei de Apă Arad față de comunitate”.",
        "label": "Crisana"
    },
    {
        "title": "Primul show de storytelling din vestul țării, la Arad și Timișoara",
        "text": "ARAD. Stories Night e un eveniment care aduce împreună, pentru prima dată, povestitori din Marea Britanie, Estonia, Ungaria și România într-un spectacol memorabil, care va avea loc, la începutul lunii noiembrie, în Arad, dar și Timișoara.\n\nVineri, 1 noiembrie, la Arad, în Sala Ferdinand, patru povestitori internaționali vor crea cu poveștile lor magia unui spectacol unic. În 2 noiembrie, poveștile se mută la Timișoara, în sala Teatrului German, de la ora 19.00.\n\nDavid Heathfield (Marea Britanie), Polina Tšerkassov (Estonia), Maja Bumberák (Ungaria) și arădeanca Giorgiana Popan (România) vor fi pe cele două scene și vor spune povești pline de savoare. Vor aduce cu ei instrumente de care prea puțini au auzit și foarte puțini le-au ascultat sunetele: birbyne, rebab, setar, kalimba, santur, liră, ghiurda, dar și cimpoi, fluier și chitară.\n\nIntrarea se face pe bază de donații. Banii adunați vor fi dăruiți unei familii nevoiașe din Arad și uneia din Timișoara.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Câştigătorii licitaţiilor de la două loturi ale drumului expres Arad – Oradea, anunţaţi în această lună",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Locuri stabilite pentru comerţul ambulant de Sfântul Nicolae, în municipiul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Documentarul „Dahomey“, câștigătorul Ursului de Aur 2024, proiectat la Cinematograful „Arta“ din Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "A fost constituit noul Consiliu Local Arad. Viceprimarii vor fi stabiliţi după alegerile naţionale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Este despărțirea motiv de sărbătoare?",
        "text": "Lungmetrajul „Nuntă, dar invers”/„Volveréis” (regia Jonás Trueba), premiat la Festivalul de film de la Cannes, ediția 2024, va putea fi văzut, în premieră la Arad, la Cinematograful „Arta”. Proiecția va avea loc vineri, 15 noiembrie 2024, de la ora 19.00. Accesul publicului va fi gratuit, în limita locurilor disponibile.\n\nFilmul spune povestea a doi tineri care, după 15 ani de căsnicie, decid să se despartă, organizând o petrecere pentru a sărbători despărțirea lor și lăsându-i nedumeriți pe cei dragi.\n\n„Ale este regizoare, iar Alex este actor. După 15 ani petrecuţi împreună, decid de comun de acord că a venit vremea să-şi vadă fiecare de propriul drum. Decid şi să dea o petrecere, în onoarea unei glume a tatălui lui Ale, care spune că o despărţire e un motiv mai bun de sărbătoare decât o căsătorie. Zis şi făcut, Ale şi Alex invită o mulţime de prieteni şi membri ai familiei şi-şi anunţă despărţirea, parcă încercând să se convingă pe ei înşişi că acesta e unicul drum de urmat. Iată că a fi împreună cu cineva – indiferent că începi o relaţie, te chinui să o păstrezi sau decizi să o rupi – seamănă cu realizarea unui film” – transmite Centrul Municipal de Cultură Arad, organizator al proiecției.\n\nFilmul „Nuntă, dar invers” a avut premiera în secțiunea Quinzaine des Réalisateurs a Festivalului de Film de la Cannes în luna mai a acestui an, unde a câștigat premiul special de distribuție al rețelei Europa Cinemas (Label Europa Cinemas). Filmul a concurat, de asemenea, pentru premiul cel mare la festivalurile internaționale Guadalajara și Pingyao din China.\n\nFilmul durează 114 minute și este nerecomandat copiilor în vârstă de până la 12 ani fără acordul părinților. Din distribuție fac parte: Itsaso Arana, Vito Sanz, Fernando Trueba, Francesco Carril.",
        "label": "Crisana"
    },
    {
        "title": "Detalii din ancheta exploziei mașinii lui Ioan Crișan",
        "text": "Motivarea Înaltei Curți de Casație și Justiție în cazul arestării preventive a Laurei Crișan și a celor doi presupuși complici arată că între cei doi bărbați existau „de mai mult timp relații consolidate de prietenie, aceștia interacționând frecvent, atât sub aspect personal, cât și profesional”. În plus, aceștia se cunoșteau bine și cu „Frizerul”, bărbatul care le-ar fi furnizat mecanismul folosit ca detonator. Despre detonator se arată că acesta a fost procurat de către cei doi bărbați de la frizer cu două zile înainte de explozie.\n\nFrizerul este cel care le-a descris anchetatorilor în mod amănunțit toate operațiunile făcute pentru montarea unui telefon care să fie folosit pentru detonarea explozibilului, respectiv asamblarea dispozitivului exploziv. Pentru detonarea bombei, bărbații ar fi folosit un telefon Alcatel 2003G, bucăți din bateria acestuia fiind găsite la locul exploziei. Telefonul fusese cumpărat de unul dintre inculpați – Horodincă – cu două zile înainte de explozie.\n\nÎn noaptea de 28 spre 29 mai 2021, adică în noaptea de dinaintea exploziei în care Ioan Crișan a fost ucis, cei doi bărbați – Bulbuc și Horodincă – se aflau în apropierea locuinței lui Ioan Crișan, în fața căreia era parcat autoturismul care a explodat a doua zi. Judecătorii Înaltei Curți au considerat „evidentă suspiciunea rezonabilă că cei doi inculpați au plasat dispozitivul de detonare cu explozibil în autoturismul victimei”, cei doi purtând conversații telefonice în noaptea de dinaintea exploziei, fiind localizați în raza aceleiași celule GSM.\n\nÎn ceea ce privește explozibilul folosit, procurorul din cadrul Parchetului General arată că cel mai probabil a fost unul „de putere scăzută, posibil făcut artizanal, pe bază de amestec pirotehnic”. Frizerul le-ar fi spus anchetatorilor că explozibilul a fost „plantat” sub autoturism în fața casei lui Ioan Crișan.\n\nProcurorul a notat și faptul că între inculpatul Bulbuc și inculpata Crișan (Bîlcea) au existat „relații personale, intime”, înainte de 27 mai 2021 între cei doi fiind efectuate aproape o sută de apeluri telefonice. După această dată, însă, cei doi nu au mai vorbit la telefon, din 27 mai 2021 până în prezent fiind efectuate doar patru apeluri între aceștia.\n\nDupă explozia mașinii lui Ioan Crișan, procurorii arată că situația materială a celor doi bărbați – Horodincă și Bulbuc – s-a îmbunătățit considerabil. Unul dintre ei a cumpărat o casă pe numele bunicului său și un autoturism în valoare de aproape 6 mii de euro, iar celălalt i-a împrumutat unui apropiat suma de 13 mii de euro și și-a renovat casa.\n\nDespre motivul care ar fi putut-o face pe Laura Crișan să ia o decizie atât de drastică precum executarea tatălui ei, procurorul arată că totul ar fi pornit de la bani. Laura Crișan (Bîlcea) ar fi dorit să vândă casa în care locuia alături de cei doi copii, pentru că i se părea că e prea mult de lucru cu ea. O martoră în dosar, apropiată a Laurei Crișan, arată că după ce a încercat de câteva ori să-l convingă pe tatăl său, afaceristul Ioan Crișan, să aprobe vânarea casei, iar acesta a refuzat, Laura Crișan i-ar fi spus că intenționează să incendieze casa, pentru a scăpa de ea. La scurt timp după ce i-ar fi mărturisit acest lucru, Laura Crișan ar fi rugat-o pe martoră „să ia la domiciliul său pe fiica sa”, pentru că urmează să „facă ce i-a spus, întrucât a găsit un băiat care se va ocupa de treabă” (care să dea foc casei – n.r.). Ulterior, însă, inculpata i-ar fi spus martorei că s-a răzgândit.\n\nAceeași martoră, apropiată a Laurei Crișan, le-a spus anchetatorilor că femeia primea lunar câte două mii de euro pentru întreținerea sa și a copiilor, menționând totodată că omul de afaceri „era nemulțumit” de faptul că fiica sa „nu realiza nimic, deși avea studii juridice”, în timp ce femeia îi reproșa tatălui său că „nu o susține”. Procurorul arată că omul de afaceri intenționa ca afacerile sale să fie conduse, treptat, de nepoata sa, ținând cont de „inaptitudinile constatate la fiica sa”.\n\n„În ceea ce priveşte motivul care a determinat-o pe inculpata Bîlcea Laura Oana de a îşi ucide tatăl, victima Crişan Ioan, Înalta Curte reţine că probatoriul administrat în cauză relevă tensiunile şi nemulţumirile reciproce grave dintre tată şi fiică, pe toate planurile, atât personale cât şi al activităţilor profesionale şi de afaceri şi dorinţa extremă a inculpatei de a îşi gestiona singură viaţa personală, profesională şi de afaceri fără constrângerile şi direcţiile impuse de tatăl său şi de a dispune de toate resursele care aparţineau acestuia. Aceste tensiuni au apărut urmare a eşecurilor inculpatei Bîlcea Laura Oana de a desfăşura atât profesia de avocat cât şi de a gestiona diferitele firme care au fost înfiinţate în considerarea persoanei sale de către tatăl său ori de a se implica eficient în firmele deţinute de victima Crişan Ioan.”, se arată în motivarea Înaltei Curți de Casație și Justiție de arestare preventivă a celor trei inculpați.\n\nFără venituri, dar cu bani\n\nMotivarea instanței mai arată că după decesul omului de afaceri, la aproximativ o lună și jumătate distanță, Laura Crișan a retras de la bancă, în baza certificatului de moștenitor, suma de 101.440 de euro în numerar. Documentul arată că inculpatul Bulbuc și-a renovat ulterior casa, făcând plăți în valoare de 73 de mii de lei, apoi a împrumutat unui apropiat suma de 13 mii de euro, în condițiile în care la data la care Laura Crișan a retras bani de la bancă, conturile lui Bulbuc erau goale. În august 2021, celălalt inculpat – Horodincă – s-a întors din Austria (unde plecase în ziua exploziei), având în cont aproximativ 600 de lei. Și-a cumpărat ulterior un autoturism cu aproxiamtiv 6 mii de euro „fără negociere, plătind în numerar și solicitându-i vânzătorului menționarea în contract a unei sume mai mici”. Tot același inculpat a cumpărat și o casă, pe care a trecut-o pe numele bunicului său, arată anchetatorii. „Cheltuielile efectuate de inculpat sunt cu mult superioare veniturilor sale, având în vedere că la finalul anului 2021 inculpatul a închiriat de la martorul S. I. o hală, plătind în avans chiria pentru 4 luni (700-800 euro), iar în septembrie 2021 inculpatul Horodincă Adrian Bogdan a mai achiziţionat un autoturism Ford Focus C-MAX cu preţul (aşa cum figurează în contract) de 2.000 euro”, se arată în motivarea instanței.\n\nAnchetatorii arată că inculpatul Horodincă a fost nemulțumit de faptul că a primit „de la inculpată doar suma de 20.000 euro, spre deosebire de inculpatul Bulbuc, care ar fi primit o sumă mult mai mare, susținere probată și de cheltuielile mult mai mari efectuate de inculpatul Bulbuc. Pentru dispozitivul de detonare a explozibilului, cei doi inculpați i-ar fi plătit frizerului „o sută și ceva de lei”, pe care acesta îi avea datorie unuia dintre cei doi. Aceștia i-ar fi spus frizerului că vor folosi dispozitivul pe un șantier, pentru a demola o construcție. După explozia de pe 29 mai 2021, însă, bărbatul și-ar fi dat seama că cei doi ar putea fi autorii. A încercat să-i sune, ocazie cu care a aflat că inculpatul Bulbuc era plecat din oraș, iar inculpatul Horodincă plecase din țară.\n\nIoan Crișan a murit în urma exploziei din dimineața zilei de 29 mai 2021, la scurt timp după ce a urcat în mașină și a încercat să plece din parcarea unui magazin de pe Calea Aurel Vlaicu. Ancheta a fost una dificilă încă de la început, fiind preluată încă din primele ore de anchetatori din București. Aceștia nu au vizat-o inițial pe fiica afaceristului, însă probele apărute pe parcursul anchetei au transformat-o din martor în dosar în principalul suspect. A durat, însă, aproape 3 ani și jumătate până când anchetatorii au strâns, se pare, destule probe încât judecătorii Înaltei Curți de Casație și Justiție să fie de acord că Laura Crișan și cei doi complici merită să petreacă 30 de zile în spatele gratiilor. Inițial, propunerea de arestare preventivă a acestora, înaintată de Parchetul General, a fost respinsă de Curtea de Apel București",
        "label": "Crisana"
    },
    {
        "title": "Conferinţă Naţională pe teme de sport la UAV",
        "text": "În organizarea Universităţii „Aurel Vlaicu” din Arad, prin Facultatea de Educație Fizică și Sport, alături de Inspectoratul Școlar Județean Arad și Asociația Județeană de Fotbal Arad, conferința „Metode actuale de predare și pregătire în educație fizică și antrenament sportiv” va pune în dezbatere cele mai noi metode de pregătire și predare în domeniul educației fizice și antrenamentului sportiv de performanță.\n\nEvenimentul va avea loc joi, 10 şi vineri, 11 octombrie 2024, la UAV (Complex M), de la ora 15 și va beneficia de participarea specialiștilor de la Federația Internațională de Educație Fizică și Sport, de la Institutul Național de Cercetare în Sport, profesori din mediul preuniversitar din Bucureşti, Galaţi, Rm. Vâlcea, Oradea, Timişoara, Craiova, Deva, Hunedoara, Vaslui, alături de partenerii din mediul preuniversitar: Școala Gimnazială „Aurel Vlaicu”, Școala Gimnazială „Caius Iacob”, Clubul Sportiv Școlar Gloria Arad și Casa Corpului Didactic Arad.\n\n„Îi invităm pe toți cei care activează în domeniul sportului, fie că sunt cadre didactice, antrenori sau specialiști, să participe la acest eveniment științific. Îi așteptăm cu lucrări, idei noi și exemple de bune practici care pot aduce un plus de valoare lucrărilor” – este mesajul organizatorilor.\n\nResponsabili de coordonarea conferinţei sunt: conf. univ. dr. Viorel Ardelean, decanul Facultății de Educație Fizică și Sport UAV şi prof. Flavius Stoica (Şc. Gimn. „Aurel Vlaicu” Arad).\n\nToate informațiile privind conferinţa se gasesc la adresa:www.uav.ro/academic/cercetare-stiintifica/apeluri-conferinte.",
        "label": "Crisana"
    },
    {
        "title": "Concerte de muzică ușoară și folk, la Târgul de Crăciun de la Arad",
        "text": "Târgul de Crăciun de la Arad se va deschide oficial vineri, 15 noiembrie, când este programat un concert de muzică ușoară. De la ora 18.00, pe scena special amenajată în Piața Catedralei vor urca trupele Nova Band, Mustang și White Mahala. Sâmbătă, tot de la ora 18.00, va fi seara de muzicii ușoare cu arădenii de la Acous Trip, după care va urma Alexandra Ungureanu. Seara de duminică e dedicată muzicii folk, când îi vom avea invitați pe Florian Jianu și Nicoleta Maria Brola cu Daniel Julean.\n\nÎncepând din week-end-ul următor, din 22 noiembrie, la Târgul de Crăciun vor răsuna și colindele, conform tradiției ortodoxe, care spune că, din punct de vedere liturgic, cântările dedicate Nașterii Domnului încep în ziua de 21 noiembrie, la sărbătoarea Intrarea în biserică a Maicii Domnului.\n\nProgramul de colinde va fi susținut de artiști din Arad, de ansambluri din municipiu și județ, de elevii Colegiului de Arte „Sabin Drăgoi”, de elevii de la Școala Populară de Arte, de la Palatul Copiilor, dar și de corurile parohiilor ortodoxe din municipiul și județ.\n\nTârgul de Crăciun de la Arad se desfășoară în perioada 15 noiembrie 2024 – 5 ianuarie 2025 și are două puncte de interes: Piața Catedralei, unde vom regăsi căsuțele cu produse diverse și scena, și Parcul Reconcilierii unde ne sunt puse la dispoziție un patinoar, roata panoramică, un carusel și alte atracții pentru copii.",
        "label": "Crisana"
    },
    {
        "title": "Modernizează-ți atelierul de croitorie cu echipamente noi: vezi cum poți face acest lucru!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "UPDATE Tânără cu sindrom Down, dată dispărută. Dacă ați văzut-o, sunați la 112!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sociolog: Lehamitea - principala cauză a absenteismului la vot",
        "text": "„Cred că lehamite ca acum nu am mai avut de multă vreme şi omul nu mai înţelege nimic. Iohannis a fost, cel puţin pentru mine, unul dintre oamenii care au distrus orice idee de dezbatere electorală şi de dezbatere politică serioasă. Noi nu am avut decât circ. Şi oamenii, e logic, au o lehamite ridicată. Ce să mai înţelegi dacă ataci PSD, dar eşti la guvernare? Nu mai înţelegi nimic. Şi atunci omul zice: «Băi, stai. Am alte lucruri de făcut. Să fim sănătoşi». Că ne place sau nu ne place, războiul e departe, Trump e departe… Nu înţelegem… E exact ca în bancul acela: «Români, să luptăm până la unu’!» şi se aude o voce din spate: «Aşa, Măria Ta, la două să mâncăm şi noi». Mai ales că este 1 Decembrie… «Lasă, mă! Mai degrabă stăm noi cu micu’ nostru şi cu fasolea noastră cu cârnaţi şi ne vedem de treabă». Din păcate, lehamitea este foarte mare şi vedem asta în toate dezbaterile politice şi la audienţele pe care le avem… Nu este dezbatere electorală. Fiecare încearcă de fapt să îşi păstreze propriul electorat, nucleul dur. Nu vrea să greşească mai mult decât e cazul. Cea mai bună strategie pentru această pleiadă de candidaţi este să tacă”, a explicat sociologul Gelu Duminică, într-o declaraţie acordată Agerpres.",
        "label": "Crisana"
    },
    {
        "title": "Te-ai gândit vreodată cât de importante sunt umerașele în viața ta? Tot ce trebuie să știi despre utilitatea acestor produse",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ce nu trebuie să lipsească din cofetăria ta dacă vrei clienți care să aibă parte de o experiență plăcută?",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Rolul esențial al decorațiunilor în amenajarea casei: detalii care transformă spațiul",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Doi răniţi după ce un camion şi un microbuz s-au ciocnit pe autostradă",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Restricții de circulație pe durata Târgului de Crăciun de la Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Șumudică: UTA să îşi ia gândul de la Rareş Pop şi Claudiu Micovschi",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "UPDATE O minoră a dispărut, din nou, de la un centru creștin din Vladimirescu. Dacă ați văzut-o, sunați la 112!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "O lună plină de restricţii pe autostradă",
        "text": "ARAD. Direcţia Regională de Drumuri şi Poduri Timişoara anunţă că, timp de o lună de zile, între 19 noiembrie şi 20 decembrie, circulaţia pe autostradă, de la Nădlac şi până la Margina, se va desfăşura cu restricţii. „În perioada 19 noiembrie – 20 decembrie, pentru a permite efectuarea unor lucrări de consolidare a carosabilului, sunt instituite restricții de circulație pe autostrada A1 Deva-Nădlac, gradual, în funcție de zona de executare a lucrărilor, prin închiderea benzii de urgență, respectiv a câte unei benzi de circulație, cu devierea traficului pe cealaltă bandă”, au anunţat cei de la DRDP.\n\nDrumarii mai spun că lucrările vor fi realizate pe timpul zilei, dar, în cazul în care acestea nu vor putea fi finalizate în timpul programului de lucru, restricțiile vor fi păstrate și pe timpul nopții.",
        "label": "Crisana"
    },
    {
        "title": "Începe renovarea Bibliotecii Judeţene",
        "text": "S-a semnat contractul pentru executarea lucrărilor de „Renovare energetică moderată a clădirii Bibliotecii Județene A.D. Xenopol și a Complexului Muzeal Arad”. Clădirea, construită în anul 1909, o clădire simbol a orașului nostru, va beneficia de lucrări ce vizează eficientizarea energetică, reducerea consumului de energie termică și electrică.\n\n„Realizarea acestui proiect reprezintă un pas semnificativ în conservarea și modernizarea patrimoniului nostru cultural. Prin această lucrare ne dorim să reducem consumul energetic și să asigurăm un confort sporit atât pentru publicul vizitator, cât și pentru cei care lucrează în cele două instituții. În plus, măsurile de eficiență pe care le implementăm reflectă angajamentul nostru de a integra energiile regenerabile și de a moderniza infrastructura orașului”, a declarat Iustin Cionca, președintele Consiliului Județean Arad, instituţie în subordinea căreia se află Biblioteca Judeţeană.\n\nProiectul presupune măsuri de termoizolare, în zona acoperișului și a subsolului, înlocuirea acoperișului din țiglă, reabilitarea tâmplăriei din lemn existente, schimbarea tâmplăriei din PVC existentă cu tâmplărie de lemn stratificat, realizarea lucrărilor specifice pentru obținerea Autorizației privind securitatea la incendiu. În plus, va include modernizarea instalațiilor de încălzire și de apă caldă menajeră (inclusiv o centrală termică pe gaze naturale), cât și a instalației de iluminat. Un aspect suplimentar al proiectului îl constituie montarea a trei stații de reîncărcare pentru vehicule electrice.\n\n„Termenul de finalizare a lucrărilor este de 30 iunie 2026, iar valoarea totală a investiției este de 9.776.331,56 lei, fără TVA. Finanțarea pentru acest proiect important pentru creșterea eficienței energetice a patrimoniului cultural din Arad este asigurată prin Planul Național de Redresare și Reziliență”, au mai anunţat cei de la CJA.",
        "label": "Crisana"
    },
    {
        "title": "Visezi să-ți construiești un foișor în grădina casei? Descoperă aspectele esențiale ale unui proiect reușit!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Prezidenţiale 2024. Cristian Terheş şi-a depus candidatura din partea PNCR",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sondaj INSCOP. Intenţiile de vot la alegerile parlamentare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Tendințe în creștere pe scena cazinourilor din România",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Evenimente educativ-preventive la Sebiș",
        "text": "Evenimentele au fost organizate în parteneriat interinstituțional, fiind invitați reprezentanți ai Penitenciarului Arad, Inspectoratului Școlar Județean Arad, Direcției Generale de Asistență Socială și Protecția Copilului Arad, Direcției de Sănătate Publică Arad, Centrului Județean de Resurse și Asistență Educațională Arad, Inspectoratul Județean de Jandarmi Arad, Parchetul și Judecătoria Gurahonț.\n\n Întâlnirile au fost adresate atât elevilor și cadrelor didactice, cât și părinților și reprezentanților comunității, fiind organizate dezbateri interactive la Liceul Teoretic Sebiș și la Casa de Cultură Sebiș, peste 300 de persoane participând la dezbateri legate de temele de interes ale campaniei naționale „Tăcerea e tot violenta. Vocea ta e soluția” – violență în mediul școlar și traficul și consumul de droguri.\n\n„Aceștia au fost încurajați sa adreseze întrebări legate în special de cele două aspecte importante ale campaniei cât și referitor la orice alți factori de risc și vulnerabilitate în care se pot regăsi copiii, în mediul școlar sau în afara lui, în comunitate și societate în general. Discuțiile au avut ca scop principal conștientizarea participanților în legătură cu principalii factori de risc dar și de protecție asupra cărora este trebuie să fim atenți în relația cu copiii, precum și importanța semnalării unor astfel de fapte. Implicarea și atitudinea fiecăruia poate preveni un eveniment sau salva un minor de la a deveni victimă. A fost subliniat de asemenea rolul și principalele atribuții ale instituțiilor partenere în educația, protecția si siguranta copiilor în mediul scolar și nu numai”, transmite Inspectoratul de Poliție Județean Arad.\n\nÎn parteneriat cu Penitenciarul Arad, la eveniment au participat și trei deținuți, care au împărtășit din experiența lor celor prezenți, cu scopul conștientizării și prevenirii acestora referitor la riscurile si efectele implicării in fapte antisociale, în special traficul și consumul de droguri.\n\n„Astfel de evenimente vor mai fi organizate de catre polițiștii Biroului Siguranță Școlară împreună cu reprezentanții principalelor instituții cu atribuții in domeniul siguranței scolare, pe tot parcursul anului școlar, în orașele din județul Arad, fiind invitați sa participe copii, părinți și cadre didactice în scopul creării unui mediu educațional cât mai propice pentru creșterea și dezvoltarea copiilor”",
        "label": "Crisana"
    },
    {
        "title": "Vrei să fii la curent cu ultimele legi privind fumatul? Iată câteva aspecte pe care orice fumător trebuie să le cunoască",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Singura trecere pietonală dintre cartiere, blocată de trenurile de marfă!",
        "text": "Închiderea Pasarelei pietonale care a funcţionat zeci de ani şi a legat cartierele Aradul Nou de Sînicolau Mic a nemulţumit mii de arădeni. Locuitori ai cartierului mărginaş sau muncitori la fabricile din Sînicolau Mic.\n\nPrimăria Arad a amenajat o trecere peste calea ferată, în dreptul fostei fabrici „Refacerea”, doar că se întâmplă ca accesul pietonal să fie, uneori, blocat de trenuri de marfă garate chiar peste trecere. Cum s-a întâmplat şi duminică înainte de amiază vreme de câteva ore.\n\nCei tineri s-au descurcat trecând peste sau pe sub tren, expunându-se, totuşi, unui risc. În schimb, cei în vârstă, precum şi o mamă cu un copil în cărucior au fost nevoiţi să apeleze la…. serviciile unei firme de taxi pentru a ieşi din Sînicolau Mic. Şi doi biciclişti au făcut cale întoarsă, preferând să ocolească pe şosea, decât să stea – nu se ştie pentru cât timp – ca trenul să se pună în mişcare.\n\nÎn condiţiile în care trenurile au obligaţia de a rula cu maxim 5 Km pe oră în proximitatea trecerii de pietoni, ne este greu să credem că staţionarea este permisă.\n\nAvând parte de episoade periodice de acest gen, locuitorii cartierului Sînicolau Mic se întreabă, retoric, de ce a fost închisă Pasarela, dar mai ales când va fi redeschisă publicului, în condiţiile în care nu s-a trecut nici măcar la organizarea de şantier.",
        "label": "Crisana"
    },
    {
        "title": "Simți că oricât te-ai strădui cu gătitul nu reușești să obții gustul și savoarea preparatelor din restaurante? Iată câteva sfaturi practice",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Filmul „Săptămâna Mare„/„Holy Week”, de Andrei Cohn, la Cinematograful „Arta“",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Târgul „Tradiții de iarnă“, pe platoul din fața Consiliului Județean Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Animația „Encanto“, la Cinematograful „Solidaritatea“ din cartierul Gai",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Se montează senzorii pentru sistemul inteligent de parcare din municipiul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cum să îți alegi ramele perfecte de ochelari? 3 criterii de care să ții cont",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Recâștigă sănătatea orală - tratamente și dinți ficși în 24 de ore, servicii de la Dental Premier",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Trei săptămâni „de foc” la „Buletine”",
        "text": "Pentru a veni în întâmpinarea arădenilor care au cărţi de identitate expirate, deteriorate sau pierdute, dar care vor să îşi exercite dreptul de vot, Direcţia Judeţeană de Evidenţă a Persoanelor Arad anunţă că, pentru următoarele trei săptămâni, toate serviciile de evidenţă a persoanelor din judeţul nostru îşi vor desfăşura activitatea 7 zile din 7.\n\n„Având în vedere faptul că în datele de 24.11.2024, 01.12.2024 și 08.12.2024 va avea loc procesul electoral al alegerilor pentru Președintele României, respectiv pentru Senat și Camera Deputaților, în scopul asigurării condiţiilor optime de desfășurare a scrutinului electoral, Direcţia Judeţeană de Evidenţă a Persoanelor Arad şi cele 20 Servicii locale de evidenţă a persoanelor de pe raza judeţului, respectiv, municipiul Arad, orașele Chișineu-Criș, Curtici, Ineu, Lipova, Nădlac, Pecica, Pâncota, Sântana, Sebiș și comunele Beliu, Gurahonț, Săvârșin, Socodor, Șiria, Târnova, Vinga, Vârfurile, Vladimirescu, Ghioroc şi-au adaptat programul de lucru cu publicul astfel încât să asigure deservirea cât mai promptă în activitatea de eliberare a actelor de identitate, a tuturor cetățenilor, cu sau fără programare prealabilă, telefonică sau online. În acest context, toate Serviciile de evidenţă a persoanelor de pe raza judeţului îşi vor desfăşura activitatea atât în zilele de sâmbătă 23.11.2024, 30.11.2024 și 07.12.2024 în intervalul orar 8:00 – 16:00, cât și în zilele de duminică 24.11.2024, 01.12.2024 și 08.12.2024 în intervalul orar 7:00 – 21:00”, anunţă reprezentanţii DJEP.\n\nDocumentele pe care cetățenii trebuie să le prezinte în susţinerea cererii pentru eliberarea actului de identitate, sunt: Cererea tip pentru eliberarea actului de identitate; Certificatul de naştere, original; Certificatul de căsătorie, în cazul persoanelor căsătorite sau al soţului supravieţuitor, original; Certificatul/hotărârea judecătorească de divorţ definitivă/irevocabilă, după caz, original; dacă cetăţeanul nu poate prezenta certificatul/hotărârea judecătorească de divorţ, dovada statutului civil şi, după caz, a numelui se poate face cu certificatul de naştere sau de căsătorie cu menţiuni pe care solicitantul le are la data depunerii cererii pentru eliberarea actului de identitate; în cazul modificărilor intervenite în străinătate cu privire la datele de stare civilă, solicitantul actului de identitate prezintă certificatul de naştere sau de căsătorie cu menţiunile aplicate care să dovedească statutul civil şi numele pe care solicitantul le are la data depunerii cererii pentru eliberarea actului de identitate; Certificatele de naştere ale copiilor cu vârsta de până la 14 ani, în original; Extrasul de carte funciară sau documentul cu care se face dovada adresei de domiciliu, original; extrasul de carte funciară trebuie să fie obţinut cu cel mult 30 de zile anterior datei depunerii cererii şi poate fi prezentat şi în format electronic; Documentul cu care face dovada achitării contravalorii actului de identitate, respectiv 7 lei pentru cartea de identitate și 1 leu pentru cartea provizorie de identitate.\n\n„În cazul persoanelor care nu pot prezenta toate documentele prevăzute de lege pentru eliberarea cărţii de identitate, acestea vor fi puse în legalitate pe linie de evidență a persoanelor cu cărţi de identitate provizorii care, potrivit legii, reprezintă documente de identitate, însă acestea nu constituie și documente de călătorie”, au mai transmis cei de la DJEP.",
        "label": "Crisana"
    },
    {
        "title": "Trafic de droguri. Peste 50 de percheziții efectuate în județul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Prezidenţiale 2024. Marcel Ciolacu şi-a depus candidatura la BEC",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "PNL Arad: Mergem la București puternici! Aradul este o forță!",
        "text": "Cea mai puternică organizație de femei din țară este la Arad! Evenimentul organizat de Geanina Pistru și colegele ei vineri seara la Sala Polivalentă a confirmat din plin această idee. Invitatul special a fost președintele PNL, Nicolae Ciucă, însoțit de secretarul general Lucian Bode.\n\nGeanina Pistru s-a aflat în centrul acestui eveniment care a arătat nu doar forța organizației ci și legăturile speciale create de-a lungul anilor, în campanii sociale și politice.\n\n„Împreună am construit cea mai puternică organizație din țară! Este o muncă de 20 de ani în echipă, cu Gheorghe Falcă și cu Iustin Cionca! Îmi doresc să fac o politică pentru oameni, să aduc cât mai multă lume, cât mai multe doamne alături de noi. Avem 55 de primari alături de noi, vă mulțumesc, vă asigur că voi fi alături de voi! Mergem la București puternici, Aradul a fost întotdeauna o forță!”, a spus Geanina Pistru.\n\nÎn ceea ce îl privește pe președintele PNL, Nicolae Ciucă, Geanina Pistru a punctat: „Este un om credincios, un om de onoare, un om de valoare. Mi-a rămas în minte o idee: Nicolae Ciucă a făcut un jurământ de țară iar jurământul de țară nu are termen de valabilitate! Haideți să avem încredere în Nicolae Ciucă!”\n\nPrezent la acest eveniment, președintele Consiliului Județean Arad, Iustin Cionca, a subliniat: „Garantez pentru Geanina Pistru, o cunosc de 20 de ani și m-am convins că este exact ceea ce trebuie pentru a reprezenta interesele Aradului la București”.\n\nLucian Bode, secretarul general al PNL a apreciat forța organizației locale: „cunosc determinarea, ambiția, sunt convins că veți rămâne o organizație de frunte și vă felicit!”\n\nPreședintele PNL Arad, europarlamentarul Gheorghe Falcă, a spus: „Domnul Ciucă este un om creștin, un om harnic, un om loial României. Pentru o Românie prosperă și sigură avem nevoie de Nicolae Ciucă! De la est, de la ruși nu vine nici prosperitate, nici libertatea, nici securitatea! Siguranța noastră stă în mâna omului care crede în valorile europene, un om drept, Nicolae Ciucă!”\n\nNicolae Ciucă a reconfirmat impresia din 2022: doamnele din Arad au cea mai puternică organizație din țară!\n\n„Acestea sunt valorile Partidului Național Liberal: familia, credința în Dumnezeu, libertate, democrație! Acestea sunt ingredientele pentru prosperitate și securitate! Merg peste tot în țară și voi fi alături de oameni: trebuie să fim alături de români dacă vrem ca românii să fie alături de noi! PNL este singurul care poate să învingă PSD!”, a spus Nicolae Ciucă în finalul unui eveniment foarte reușit!",
        "label": "Crisana"
    },
    {
        "title": "UPDATE Doi suspecţi sunt cercetaţi în cazul maşinilor incendiate în Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Marcel Ciolacu, reales preşedinte al PSD şi validat candidat la prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cum influențează pachetele de bun venit experiența ta la cazinourile online?",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "18.974.516 cetăţeni cu drept de vot, înscrişi în Registrul electoral la sfârşitul lunii august",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "A fost Olimpiada Cunoaşterii, ediţia 3",
        "text": "Conceptul acestui concurs, originalitatea, organizarea exemplară și continuitatea îl conturează ca exemplu de bune practici în ce privește implicarea comunității în educație și formare. Iar graţie Asociației „Ai carte, ai parte”, coordonată de Adriana Moţ, Olimpiada Cunoașterii a prins rădăcini la Chișineu-Criș.\n\nDacă scriitorul Adrian Christescu a oferit concurenţilor sfaturi sincere şi cartea „Frumoasa americană” aparută la Editura Lebăda Neagră Iaşi, carismaticul Dan Negru a fost responsabil cu atmosfera, fiind impresionat de nivelul de cunoaştere al liceenilor din Chişineu Criş, cărora le-a transmis: „Nu contează de unde vii, contează mintea pe care o ai”.\n\nŞi pentru că orice concurs are şi învingători, iată-i pe premianţi: Premiul pentru cel mai inspirat nume de echipă – We are blondes, what’s your excuse? (Pitas Annabella, Henț Raluca şi Șulea Sara); Locul III – Cei trei muschetari 2 (Măgulean Dragoș, Roman Luca şi Szekely David); Locul II – Cei trei mustari (Pușcaș Darius, Sarkozi Mark şi Szabo Zsofia); Locul I – Pilu (Brescan Sebastian, Mocan Beniamin şi Peter Krisztian).\n\n„Mă înclin în fața voastră și vă mulțumesc pentru implicare: Alex Dănilă, Alex Ruse, Anton Sebastian, Ozsvar Hord, Beniamin Claudia, Buderiu Cristina, Goldiş Flavia, Cabulea-Haica Florin, Iunona Sabina, Ioana Bianca, Larisa Ursuţa, Manuela Crişan, Crişan Petry, Raul Radu Moţ, Poteraş Cristian şi Ramona, Samuel Hord, Sorina Tamas, Cucură Valentina, Schenk Renate, Vlad Bătrînuț, Florina Scorţe, Petru Moţ, Crina Rotaru, Matula Iosi,f Sasha Cadariu, Sime Sorin,Cristina Alexandra Cociuban și Ovidiu Guleş. Mulțumiri sponsorilor: ACA Market, companiile Syngenta, Rovithur, Tesa, Merpano, Alta Seeds și tuturor acelora care au crezut în proiectul nostru și au contribuit pentru ca acesta sa meargă mai departe” – a spus „sufletul” Olimpiadei Cunoaşterii, Adriana Moţ.",
        "label": "Crisana"
    },
    {
        "title": "Adrian Wiener: Avem nevoie de două tururi de alegeri la locale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Miercuri începe Filmtettfeszt 2024",
        "text": "Festivalul filmului maghiar din Transilvania va fi organizat în perioada 9 – 11 octombrie și va aduce pe marele ecran de la Cinematograful „Arta”, trei filme mult așteptate de public. Toate proiecțiile vor începe la ora 19.00 și vor avea loc în sala mare. Accesul la toate proiecțiile va fi gratuit.\n\nEvenimentul este organizat de Asociația Filmtett din Cluj-Napoca, cu sprijinul Primăriei Municipiului Arad și Centrului Municipal de Cultură Arad.\n\nTamás este un tânăr regizor invitat să organizeze un atelier pentru copiii dintr-un sat. Nu trece mult şi Tamás descoperă exemple ale corupţiei autorităţilor, inclusiv faptul că afacerile locale sunt profitabile şi din cauza exploatării celor care nu se pot apăra. Investigaţia lui Tamás se transformă într-un documentar despre primarul corupt, numai că bunele intenţii ale regizorului au consecinţe nefaste: sătenii se întorc unul împotriva altuia şi ceea ce ar fi trebuit să fie o vară plăcută se transformă într-un megadezastru.\n\nUn tânăr este ucis de un glonte rătăcit în timpul unei escapade de vânătoare la care participă mai mulţi politicieni influenţi. În investigaţie vor fi implicaţi un avocat, un ministru idealist, familia îndurerată a victimei, un ziarist independent şi un poliţist bădăran. Toţi vor dori să ajute la aflarea adevărului, ori să-l ascundă cu orice preţ.\n\n1989 este un an important în istoria politică a Ungariei. Cu toate acestea, Petya și prietenii săi nu sunt interesați de evenimente. Singurele lucruri importante pentru ei sunt petrecerile, fetele, să facă niște bani ușor și, bineînțeles, să treacă examenul care urmează.",
        "label": "Crisana"
    },
    {
        "title": "Vrei să îți încălzești apartamentul cu o centrală termică pe gaz? Vezi aici ce trebuie să ai în vedere",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Împreună dăruim zâmbete”, ediția 2024",
        "text": "ARAD. „Împreună dăruim zâmbete” ajunge în acest an la cea de a doua ediție. Evenimentul are scopul de a-i ajuta pe elevii speciali de la centrul „Rază de Soare”, fiind organizat de către asociațiile Europeanul și Sântul Martin OSTSM Arad. „Azi a oferi un zâmbet copiilor este mai presus de orice sentiment. De 9 ani încercăm să schimbăm destine implicându-ne activ în comunitate prin organizarea de evenimente cultural – filantropice și umanitare care au ca scop premierea performanțelor elevilor arădeni, dar și susținerea elevilor care provin din medii social vulnerabile sau a celora cu nevoi speciale. Acesta este motivul pentru care am răspuns de îndată dorinței Fam. Bölöni – Petcu de a organiza un eveniment pentru copii cu dizabilități”, spun organizatorii.\n\nPractic, prin acest eveniment organizatorii doresc să aducă zâmbete copiilor speciali.\n\n„Fii parte din proiect și achiziționează un bilet în valoare de 40 lei pentru a aduce bucurie, biletele putând fi achiziționate și la intrarea în sala de evenimente”, mai spun cei de la cele două asociații.\n\nAșadar, în acest an evenimentul caritabil se va desfășura la Amiral Events&Style Arad, pe 20 noiembrie, începând cu ora 18:00. De asemenea, în sală va fi amplasată și o urnă pentru donații. .\n\n„Fiecare copil va primi un pachet, fondurile strânse vor fi redirecționate pentru a împrospăta două clase din incinta școlii și vor mai fi donate fructe și legume pentru cantina Școlii Rază de Soare”, mai spun organizatorii.",
        "label": "Crisana"
    },
    {
        "title": "Se marchează locurile de parcare din zona centrală a Aradului",
        "text": "„Vineri, 15.11.2024, între orele 7.00 și 15.00, se va interveni pe străzile Vasile Goldiș, Unirii și Traian Moșoiu. Sâmbătă, 16.11.2024, se vor efectua marcaje pe strada Mărășești și Bvd. Gen. Vasile Milea. Luni, 18.11.2024, operatorul contractat pentru efectuarea marcajelor va interveni pe străzile Elena Ghiba Birta și Horia. Marți, 19.11.2024, sunt programate străzile Mircea Stănescu și Andrei Mureșanu. Graficul de lucrări poate suferi unele mici modificări în funcție de condițiile meteo și disponibilitatea locurilor de parcare. Ne cerem scuze pentru disconfortul creat și vă mulțumim pentru înțelegere” – transmite Primăria.",
        "label": "Crisana"
    },
    {
        "title": "AEP a virat în contul partidelor, în luna iunie, subvenţii în valoare de peste 22 milioane de lei",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sănătatea mintală, dezbătută la UAV",
        "text": "Rezultatele finale obținute în cadrul proiectului PAT PEER and TEAM Support in Mental Health, TuTo3, derulat de Universitatea „Aurel Vlaicu”, alături de parteneri din Belgia, Franța, Spania, România, Norvegia, Germania și Canada, au fost prezentate public în cadrul simpozionului internațional „New waves for mental health wellbeing”, desfășurat la UAV.\n\nSimpozionul a adus în fața audienței rezultatele celor trei ani de cercetare și schimburi de bune practici între echipele partenerilor de proiect, care s-au sprijinit de la egal la egal și și-au împărtășit experiența în domeniul sănătății mintale.\n\n„Un proiect important pentru universitatea noastră, care a creat oportunități de colaborare cu specialiști din Europa și Canada într-un domeniu de interes la nivel național și european. Sănătatea mintală reprezintă o temă de actualitate pentru specialiști, iar nevoia de lucrători profesioniști în acest domeniu este tot mai acută și, din acest punct de vedere, cred că proiectul răspunde unei nevoi reale a societății”, a punctat prorectorul UAV, conf. univ. dr. Ovidiu Toderici, prezent la deschiderea evenimentului.\n\n„Simpozionul a evidențiat cele mai importante realizări ale proiectului și a oferit participanților ocazia de a disemina rezultatele obținute. Aș menționa doar câteva dintre aceste rezultate, care au un impact semnificativ asupra domeniului sănătății mintale. Este vorba despre crearea unui cadru de competențe, obținerea unui profil de formare standardizat și definirea unor metode de incluziune a lucrătorului de sprijin de la egal la egal; dezvoltarea unui material de instruire pentru profesioniștii în domeniul sănătății mintale; elaborarea unui cadru metodologic pentru sprijinirea integrării lucrătorilor de sprijin de la egal la egal în echipe; dezvoltarea unui MOOC (Curs Online Deschis și Masiv) care permite diseminarea și accesul lucrătorilor din mediul sănătății mintale la rezultatele obținute în cadrul proiectului”, a menționat directorul de proiect, prof. univ. dr. Mihaela Gavrilă-Ardelean, cadru didactic la Facultatea de Științe ale Educației, Psihologie și Asistență Socială.\n\nConferința a beneficiat de prezența lucrătorilor profesioniști din domeniul sănătății mintale, a beneficiarilor și a personalităților din mediul civil și din cadrul autorităților locale.",
        "label": "Crisana"
    },
    {
        "title": "Program prelungit la Serviciile locale de evidenţă a persoanelor de pe raza judeţului Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Restricții în trafic. Se marchează locurile de parcare din zona centrală a municipiului Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Beneficiile paturilor tapitate în camera copilului",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "13 suspecţi au fost arestaţi după percheziţiile vizând traficul de droguri",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Deţinutul care şi-ar fi ucis un coleg de celulă ar fi fost beat. A fost trimis în judecată",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Top 3 feluri de carne pe care să le servești la masa de Paște",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "UPDATE. Accident rutier la ieșire din Arad spre Zădăreni. Șase persoane, dintre care patru minori, au ajuns la spital",
        "text": "Update: Șase persoane, dintre care patru minori, au ajuns la spital Accidentul s-a soldat cu șase victime, stabile, cooperante și neîncarcerate. În urma evaluării medicale, toate cele șase persoane au fost transportate la spital pentru îngrijiri și investigații medicale suplimentare.\n\n „Este vorba despre două femei, în vârstă de 40, respectiv 29 de ani, și patru minori, cu vârste cuprinse între 7 și 15 ani. Pompierii militari arădeni au acționat pentru asigurarea măsurilor de prevenire și stingere a incendiilor la locul evenimentului”, a transmis ISU Arad.\n\nPompierii arădeni au fost solicitați să intervină, luni după-amiază, în jurul orei 14.30, la un accident rutier în care au fost implicate două autoturisme, la ieșire din municipiu spre Zădăreni. „Intervin pompierii militari din cadrul Detașamentului Arad cu o autospecială de stingere pentru asigurarea măsurilor de prevenire și stingere a incendiilor. La locul evenimentului au fost alocate două ambulanțe ale Serviciului de Ambulanță Județean Arad. Intervenția este în dinamică”, a transmis ISU Arad.\n\nDin primele informații, toate persoanele aflate în autoturisme sunt conștiente și cooperante.",
        "label": "Crisana"
    },
    {
        "title": "Drumul județean din Curtici, preluat de primărie",
        "text": "ARAD. Consiliul Județean Arad a oferit dreptul de administrare a unei porțiuni de drum județean lungă de 1,5 kilometri către administrația locală din Curtici. Acest tronson care traversează orașul, iar demersul a fost necesar pentru ca Primăria Curtici să poată accesa fonduri în vederea modernizării centrului orașului.\n\n„E firesc să dăm în administrare acest drum, pentru că sunt două componente esențiale care stau la baza accesării de fonduri: sursa de finanțare, respectiv proprietatea asupra imobilului, în acest caz dreptul de administrare asupra porțiunii de drum. Este destul de greu să finanțăm modernizarea drumurilor județene care traversează localitățile din județ, iar acolo unde există disponibilitate financiară, cum este cazul orașelor, e normal ca această modernizare să fie făcută de către autoritățile locale”, a spus Iustin Cionca, președintele Consiliului Județean Arad, după votul prin care respectivul tronson de drum a trecut în „curtea” orașului Curtici.\n\n„Ne dorim să refacem centrul orașului, să modernizăm artera principală. Aveam nevoie de această Hotărâre de Consiliu Județean pentru a ne certifica dreptul de administrare și, implicit, de a depune un proiect pe această temă. Curticiul este un oraș într-o continuă dezvoltare, avem o centură a orașului, drum modernizat spre Macea, iar intravilanul localității trebuie să fie la același standard ca și celelalte drumuri.”\n\nObiectivele proiectului care vizează modernizarea respectivului tronson de drum sunt concentrarea asupra dezvoltării infrastructurii locale. Rezultate așteptate ale investiției sunt: creșterea accesibilității și mobilității urbane, creșterea gradului de confort, creșterea siguranței circulației, creșterea siguranței publice, creșterea calității vieții, creșterea numărului locuitorilor, încurajarea dezvoltărilor imobiliare, sprijinirea ocrotirii mediului înconjurător, creșterea suprafețelor destinate pietonilor până la maxim funcțional în zonă, amenajarea unor parcări în zona epicentrală, dezvoltarea spațiilor verzi în zona și a zonelor destinate pietonilor, crearea unor zone destinate petrecerii timpului liber în cadru urban, creșterea suprafețelor de utilitate publică în aer liber, salubrizarea zonei.",
        "label": "Crisana"
    },
    {
        "title": "Instalare de preot în Parohia Șicula",
        "text": "Duminică, a fost instalat noul preot paroh al Parohiei Ortodoxe Șicula din Protopopiatul Ineu, în persoana părintelui iconom stavrofor Ciprian Sălăvăstru (fost slujitor în Parohia Moțiori).\n\n„După vacantarea parohiei prin pensionarea părintelui Mircea Oală care timp de aproape 35 de ani a slujit în această comunitate, s-a organizat concursul pentru ocuparea postului de preot paroh, iar comisia de evaluare a constatat că părintele Ciprian Sălăvăstru este vrednic de această nouă chemare în misiunea ce i se va încredința de acum în Parohia Ortodoxă Șicula” – transmite Arhiepiscopia Aradului.\n\nLa evenimentul de instalare a noului preot a participat un sobor de preoți sub protia pr. Adrian Zaha, protopopul Ineu, din care au mai făcut parte alături de noul preot paroh: Pr. Mircea Oală – fost paroh, pr. Călin Negruț, secretar al Protopopiatului Ineu, pr. Radu Belle de la Parohia Chereluș, pr. Viorel Albiș de la Parohia Chișineu Criș II, pr. Ștefănița Muț de la Parohia Seleuș, pr. Andrei Slăv de la Parohia Berechiu, Pr. Diac. Marius Lăscoiu-Martin de la Catedrala din Arad.\n\nNoului preot paroh i-au fost încredințate de către protopop, după tradiția îndǎtinată, Sf. Evanghelie, Sf. Cruce și cheile bisericii în cadrul ceremoniei de instalare. Pr. protopop Adrian Zaha a rostit un cuvânt de felicitare și încurajare pentru noul preot al comunității din Șicula, evidențiind cât de importantă este prezența și misiunea preotului pentru credincioșii pe care Dumnezeu i i-a încredințat spre păstorire. A urmat cuvântul de mulțumire a părintelui paroh nou instalat Ciprian Sălăvăstru.",
        "label": "Crisana"
    },
    {
        "title": "Organizează Zilele Judeţului Arad",
        "text": "Consiliul Judeţean Arad, prin Centrul Cultural Judeţean Arad, anunţă că la sfârşitul săptămânii viitoare va fi organizată prima ediţie a Zilelor Judeţului Arad. După ce Guvernul a schimbat legea, consiliile judeţene au primit dreptul de a organiza astfel de manifestări, iar la Arad evenimentele au fost programate pentru perioada 4-6 octombrie. Potrivit CCJA, vineri, 4 octombrie, în cadrul Zilelor Judeţului Arad, începând cu ora 11:00, va fi inaugurată secţia de Arheologie a Complexului Muzeal Arad, o secţie care a beneficiat de investiţii majore în ultima perioadă. Sâmbătă, 5 octombrie, începând cu ora 10:00, pe platoul Consiliului Judeţean Arad va fi organizat Târgul Toamnei, iart de la ora 18:00 arădenii vor putea asista la un concert al trupei Pacifica. În sfârşit, duminică, tot în faţa instituţiei judeţene, târgul va continua, urmând ca, de la ora 19:00, pe scenă să urce Aurel Tămaş, iar de la ora 20:00 atmosfera va fi întreţinută de Damian Drăghici & Brothers. Trebuie precizat faptul că la toate evenimentele prezentate mai sus, sunt aşteptaţi cât mai mulţi arădeni, accesul fiind gratuit.\n\n„Tot în cadrul Zilelor Judeţului Arad, actualii consilieri judeţeni vor primi câte o plachetă drept mulţumire pentru munca pe care au depus-o în ultimii patru ani, pentru proiectele majore care, cu ajutorul lor, au fost sau vor fi implementate în viitorul apropiat în judeţul nostru”, a anunţat Iustin Cionca, preşedintele CJA.",
        "label": "Crisana"
    },
    {
        "title": "19.002.912 cetăţeni cu drept de vot - înscrişi în Registrul electoral la sfârşitul lunii octombrie",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Comedia „Nuntă, dar invers“ va fi proiectată la Cinematograful „Arta“",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "6 accesorii tech care te vor ajuta să fii mai productiv la birou",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "White Mahala și Alexandra Ungureanu vor cânta la Târgul de Crăciun de la Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Prezidenţiale 2024. BEC a respins înregistrarea mai multor candidaturi",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "31 partide şi 19 organizaţii ale minorităţilor, la alegerile parlamentare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Sergiu Bîlcea a demisionat din Parlament",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Obligații noi pentru micii contribuabili",
        "text": "O nouă obligație fiscală intră în vigoare de la 1 ianuarie. Este vorba despre Declarația D406 (SAF-T) care se va aplică și contribuabilor mici, conform Agenţiei Naţionale de Administrare Fiscală (ANAF). Declarația cuprinde informaţii din evidenţa contabilă şi fiscală.\n\n„Începând cu data de 01 ianuarie 2025, intră în vigoare obligaţia contribuabililor mici de a depune la organul fiscal central declaraţia cuprinzând informaţii din evidenţa contabilă şi fiscală, denumită Declaraţia informativă D406 (SAF-T), conform prevederilor legale. Modelul declaraţiei este prevăzut în Anexa nr. 2 a Ordinului Preşedintelui ANAF nr.1783/2021 privind natura informaţiilor pe care contribuabilul/plătitorul trebuie să le declare prin fişierul standard de control fiscal, modelul de raportare, procedura şi condiţiile de transmitere, precum şi termenele de transmitere şi data/datele de la care categoriile de contribuabili/plătitori sunt obligate să transmită fişierul standard de control fiscal, cu modificările şi completările ulterioare”, se arată într-un comunicat transmis de ANAF.\n\nDeclaraţia informativă D 406 (SAF-T) este depusă din 1 ianuarie 2022 de către marii contribuabili şi începând cu data de 1 ianuarie 2023 de către contribuabilii mijlocii. Contribuabilii mici, care vor avea obligaţia depunerii Declaraţiei informative D 406 (SAF-T) începând cu data de 1 ianuarie 2025, vor beneficia de o perioadă de graţie.\n\nAșadar, micii contribuabili vor avea șase luni pentru prima raportare, respectiv cinci luni pentru a doua raportare, patru luni pentru a treia raportare, trei luni pentru a patra raportare şi două luni pentru a cincea raportare. De asemenea, ANAF a mai anunțat și o perioadă de graţie de trei luni pentru prima raportare de care vor beneficia contribuabilii care au obligaţia de transmitere trimestrială a fişierului SAF-T.\n\n„Pentru a veni în sprijinul contribuabililor, ANAF a elaborat Ghidul contribuabilului pentru pregătirea şi depunerea Declaraţiei informative D 406 – Fişierul standard de control fiscal (SAF-T) şi Documentul de asistenţă pentru pregătirea şi depunerea Declaraţiei informative D 406 – Fişierul standard de control fiscal (SAF-T), în care se regăsesc întrebări şi răspunsuri utile pentru completarea corectă şi completă a declaraţiei”, mai transmite ANAF.\n\nFiscul mai precizează că în cazul în care după studierea documentelor şi informaţiilor postate pe portalul ANAF sunt necesare clarificări privind depunerea şi completarea declaraţiei D406, contribuabilii le pot solicita la adresa de e-mail saft@anaf.ro.",
        "label": "Crisana"
    },
    {
        "title": "Amenajarea de toamnă a sufrageriei - de ce să alegi draperii din catifea anul acesta?",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "UPDATE Minoră căutată de familie. Dacă ați văzut-o, sunați la 112!",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cum să folosești corect un ondulator de păr: iată cele mai comune greșeli și cum să le eviți",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Pensionarii arădeni se pregătesc de... Revelion 2025",
        "text": "Deși mai sunt peste două luni până la sfârșitul anului, Asociația Județeană de Întrajutorare a Pensionarilor (AJIP) Arad îi invită pe membrii săi să-și facă planuri împreună de Revelion. Înscrierile pentru evenimentul care marchează trecerea dintre ani au început deja, urmând a se încheia pe 16 decembrie.\n\n„Petrecerea de Revelion 2024-2025 va avea loc în data de 31 decembrie, începând de la ora 20, la Salonul Tabiet Events. Meniul va fi unul de excepție, pentru a marca cu succes importanța evenimentului: aperitiv personalizat cu diferite bunătăți, ciorbă, fel principal cu două feluri de carne, garnitură cartofi natur cu sos demi-dulce și salată, sarmale, prăjitură. Ca băuturi vom avea: țuică, lichior, bere, vin alb și roșu, suc, apă minerală (carbogazoasă și plată), cafea și, bineînțeles, șampanie. Va fi muzică de toate genurile, cu formație profesionistă. Ne vom bucura și de un foc de artificii, oferit de președintele asociației și de patronul localului. Totul, în contul a 320 de lei/persoană. Până la 10 noiembrie se poate face plata în două rate, după această dată plata se face integral, ultima zi de plată fiind 16 decembrie. La acest eveniment pot participa toate persoanele interesate, cu condiția să fie membre ale asociației noastre. Numărul locurilor este limitat. Vă așteptăm cu drag să vă rezervați locuri la mese, acestea vor fi repartizate în ordinea înscrierii (10 – maximum 11 persoane la masă)” – precizează Costică Corodescu, președintee AJIP Arad.\n\nInformații suplimentare despre petrecerea de Revelion se pot obține la sediul asociației, situat în Arad, strada Hunedoarei nr.4, în zilele de luni, marți, miercuri, joi și vineri, între orele 10 și 12, sau telefonic, la numerele: 0257-213224, 0747-482403 (Rozalia Pota), 0744-219123 (Ionel Slaina, Ghioroc), 0772-268579 (Romulus Muntean, Șagu), 0771-534382 (Constantin Stoica), 0743-115836 (Constantin Duma), 0762-675056 (Costică Corodescu).",
        "label": "Crisana"
    },
    {
        "title": "Top 5 cele mai cunoscute băuturi spirtoase care se regăsesc astăzi pe piață",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Jucătorii convocați la echipa națională pentru meciurile cu Kosovo şi Cipru",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Urmează aniversarea voastră și vrei să-ți surprinzi partenera? Iată ce poți să-i pregătești pentru a-i demonstra că îți pasă",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Tematici de istorie și cultură” se lansează la bibliotecă",
        "text": "Membru al Colectivului Monografic Arad și membru fondator al Societății de Științe Istorice din România, Filiala Arad (înființată în anul 2015), Aurel Dragoș este autor a opt volume dedicate istoriei și culturii locale și regionale.\n\nCel mai recent volum al său, „Tematici de istorie și cultură”, vine să completeze din punct de vedere informațional lucrarea sa anterioară „Arealul Ineu. Repere istorice”, publicată în anul 2021, autorul aducând acum în prim-plan informații valoroase și inedite „a căror tematică (fir roșu) aduc elemente noi în istoria arealului”, oferind astfel o perspectivă aprofundată asupra aspectelor istorice și culturale care au marcat dezvoltarea acestei zone.\n\nPrezentarea volumului „Tematici de istorie și cultură” va fi realizată de prof. univ. dr. Marius-Ioan Grec și dr. Sorin Bulboacă, care vor evidenția importanța cercetărilor realizate de autor în cadrul studiilor monografice locale. Evenimentul se va desfășura în Sala de Arte „Sabin Drăgoi” a bibliotecii, sub moderarea prof. drd. Ioana Nistor.",
        "label": "Crisana"
    },
    {
        "title": "Kelemen Hunor, candidatul UDMR la Preşedinţia României",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "De ce să pleci în vacanţa cu maşina? Iată cele mai bune motive",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Două companii din Arad au depus notificări de concedieri colective",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Cristian Diaconescu şi-a depus candidatura independentă la prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Puncte provizorii de colectare a deșeurilor electrice și electronice, în Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Alegerea ideala pentru cursuri de dans profesionale: Dance Vision",
        "text": "Dansul nu este doar o activitate fizica, ci si un mijloc de dezvoltare personala si profesionala. Prin intermediul cursurilor de dans, studentii isi dezvolta disciplina, increderea in sine, abilitatile de leadership si capacitatea de a lucra in echipa. Aceste calitati sunt valoroase in orice domeniu si contribuie la dezvoltarea holistica a individului.\n\nPerformarea in fata unui public si participarea la competitii ajuta la dezvoltarea increderii in sine. Studentii invata sa isi controleze emotiile si sa isi prezinte abilitatile cu incredere, ceea ce este esential pentru succesul in dans si in viata.\n\nAlegerea unui profesor de dans competent este esentiala pentru dezvoltarea ta ca dansator. Scoala de dans dancevision.ro reprezinta cea mai buna solutie pentru cursuri de dans profesionale, oferind instructori de inalta calitate, programe structurate, facilitati moderne si un mediu suportiv. Dance Vision te poate ajuta sa iti atingi potentialul maxim si sa iti explorezi pasiunea pentru dans intr-un mod sigur si placut. Investitia intr-o educatie de dans de calitate este o investitie in dezvoltarea ta personala si profesionala, permitandu-ti sa iti imbunatatesti abilitatile, sa iti dezvolti increderea in sine si sa iti explorezi creativitatea. Dance Vision este partenerul ideal in aceasta calatorie, oferindu-ti toate resursele si suportul necesar pentru a reusi.",
        "label": "Crisana"
    },
    {
        "title": "Circulația tramvaielor pe tronsonul Piața UTA – Piața Romană, suspendată temporar",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Enter title here.",
        "text": "„- Domnul Dragnea a facut niste acuzatii nefondate pe care si le-a retras ulterior. Sigur ca nu am aparut din neant, sigur ca l-am vazut pe Iohannis, am poze cu toti. Am avut de-a face cu toti actorii publici. Probabil din zona serviciilor.\n\n“Noi suntem un partid democratic, si noi acceptam regulile democratiei asa cum sunt ele in prezent. Unul dintre oamenii politici pe care ii respect este Corneliu Coposu. Corneliu Coposu a spus asa: Sa facem compromisuri care nu ne compromit. Acum, regulile jocului in politica pe care o practicam sunt urmatoarele: Pot trece parlamentari de la un partid la altul. Eu am spus in felul urmator: Imi pleaca un parlamentar de la AUR, promit ca voi lua doi de la celelalte formatiuni, pentru ca nu este normal ca o pondere pe care mi-au dat-o romanii de 10%, sa nu se reflecte mai departe in algoritmul parlamentar”\n\n„În primul rand, in momentul acesta sunt presedinte AUR. Si ca presedintele AUR am urmatoarea datorie: Sa plasez AUR pe primul loc si sa pun in fruntea tarii opameni capabili. Acum, legat de valentele mele personale, pot fi un ministru bun la Dezvoltare, spre exemplu sau pot fi un om care se vede mai bine pe poartea executiva decat intr-o zona de diplomatie si de reprezentare externa. Deci prim-ministru, categoric”, a spus George Simion",
        "label": "Crisana"
    },
    {
        "title": "Lansare de carte la „Pedagogic”: „Flori de tei pentru tatăl absent”, de Oana Blaga",
        "text": "„FLORI DE TEI pentru tatăl absent” este o carte autobiografică cu elemente de ficțiune, dedicată celor care au trăit experiența absenței părintești sau a provocărilor din familiile monoparentale.\n\n„Personajul principal, Bogdana, duce o luptă tăcută și îndelungată pentru a-și găsi locul și liniștea, dovedind că dragostea și ambiția pot vindeca și cele mai profunde răni. Cartea este o mărturie despre speranță, încredere și puterea de a renaște, un exemplu inspirator pentru orice cititor care s-a simțit la un moment dat neînțeles, marginalizat sau copleșit de viață. Vă invităm să luați parte la acest eveniment deosebit și să împărtășiți emoția unei lansări speciale, într-un cadru prietenos și plin de căldură!”, transmit cei de la Editura Eikon.",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "Exercițiu interinstituțional organizat la Aeroportul Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Expoziție info-documentară la Biblioteca Județeană",
        "text": "Tabăra a fost organizată de Transylvanian Youth Center, în localitatea Sânvăsii din județul Mureș, în luna iulie a acestui an și a avut ca scop reunirea într-un proiect a tinerilor din comunități multietnice din România, precum și a celor interesați de tema interculturalității, cu dorința de a crea un spațiu sigur și deschis pentru dialog.\n\nTabăra a inclus trei workshop-uri tematice – muzică, film și arte vizuale – moderate de profesioniști care au ghidat tinerii în explorarea diversității culturale și în crearea unor lucrări ce abordează temele toleranței și multiculturalismului. Lucrările finale reprezintă contribuția celor 26 de participanți și reflectă viziunea lor asupra unui viitor în care dialogul și respectul reciproc contribuie la o conviețuire armonioasă.\n\nExpoziția de la biblioteca arădeană este organizată pentru a marca Ziua Internațională a Toleranței, sărbătorită anual pe 16 noiembrie, ca un apel la înțelegere, respect reciproc, dialog și cooperare între culturi, civilizații și popoare. Prin mesajele și creațiile sale, expoziția își propune să inspire publicul și să descurajeze atitudinile extremiste, dominate de violență și ură. Lucrările expuse fac parte dintr-o campanie amplă de conștientizare și promovare a dialogului intercultural și interconfesional, subliniind necesitatea combaterii prejudecăților și promovării incluziunii minorităților din România. „Este esențial ca, prin artă și dialog, să ne apropiem unii de alții și să învățăm să privim diversitatea culturală ca pe o resursă de neprețuit pentru dezvoltarea unei societăți unite”, arată organizatorii. Expoziția va fi deschisă, la Arad, între 12 și 15 noiembrie, și va putea fi vizitată între orele 9 și 17.",
        "label": "Crisana"
    },
    {
        "title": "Teszari/RDS și Tomșa/Clever mai au o firmă împreună. Legăturile carcasei Quantum cu Grupul de la Cluj și Rusia. Orlando Nicoară, câine de circ.",
        "text": "Can you hear the drums, Orlando?\n\nNu e chiar o fantomă acest Orlando, chiar dacă are privirea ștearsă a unui acoperit, are și el suflet, și are și câteva talente.\n\n“ Fondul are zero experienta in domeniul Telecom, neavand nicio investitie majora. Mai mult, telecomul nici nu se afla printre domeniile preferate de fond, asa cum se poate vedea in captura preluata de pe siteul lor”.\n\nO astfel de tranzactie are nevoie de avizul CSAT si e putin probabil ca serviciile de informatii sa dea aviz favorabil pe o tranzactie in care Rusev, cu un puternic background rusesc in spate, sa cumpere un operator de mobil in Romania, care detine o puternica infrastructura nationala, critica, pentru realizarea comunicatiilor. Este ACP o interfata pentru Spas Rusev/entitati controlate de el? Se repeta incercarea de anul trecut, de a primi avizele, de data asta printr-un alt vehicul? zice Nicoara.",
        "label": "Crisana"
    },
    {
        "title": "„Dincolo de Mureș”. Expoziție de fotografie la Biblioteca Județeană Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "„Cadou” pentru un arădean: amendat pentru pisicile abandonate",
        "text": "Aviz amatorilor care, în loc să sterilizeze animalele adulte din gospodărie, preferă să abandoneze puii: Biroul Poliția Animalelor există și, dacă arădenii îl sesizează, își face treaba. S-a întâmplat și în cazul unor pisici abandonate în urmă cu aproape o lună, undeva în municipiu. O arădeancă a găsit pisicile abandonate și s-a chinuit să le prindă. A primit ajutor și din partea unui bărbat care se afla în zonă. După ce le-a salvat de pe stradă, tânăra a sesizat – pe 24 octombrie – Biroul Protecția Animalelor din cadrul Inspectoratului de Poliție Județean Arad. Câteva zile mai târziu, polițiștii au contactat-o pentru a-i cere mai multe detalii. Ulterior, tânăra a aflat că cel care abandonase pisicile a fost tocmai „bunul samaritean” care s-a oferit să o ajute să prindă puii de pisică.\n\nDupă aproximativ două săptămâni de la sesizare, a venit și răspunsul de la Inspectoratul de Poliție Județean Arad. Semnat de subcomisarul Florin Viorel Agud – șeful Biroului pentru Protecția Animalelor, respectiv chestorul Dan Stoicănescu – șeful Inspectoratului, răspunsul arată că „având în vedere sesizarea dumneavoastră (…) prin care sesizați faptul că o persoană din județul Arad a abandonat trei exemplare feline, încălcând astfel legislația în vigoare, privind protecția animalelor, vă comunicăm faptul că, urmare a verificărilor efectuate în cauză, au fost constatate fapte de natură contravențională, drept pentru care proprietarul a fost sancționat conform Legii 205/2004”. Între timp, cele trei pisici au fost adoptate, găsindu-și familii care să le poarte de grijă.\n\nReprezentanții Inspectoratului de Poliție Județean Arad ne-au transmis că amenda primită de bărbatul care le-a abandonat a fost de 3 mii de lei – maximul prevăzut de lege. „Ne manifestăm disponibilitatea de a interveni la solicitările și sesizările ce privesc atribuțiile ori competențele Poliției Române și vă asigurăm de promptitudinea intervențiilor noastre”, au transmis cei de la Biroul pentru Protecția Animalelor.",
        "label": "Crisana"
    },
    {
        "title": "Lansare de carte pentru iubitorii de spiritualitate",
        "text": "„Românii au trăitori în Duh și Adevăr. Este nevoie de martori mărturisitori ai acestora. Părintele Vichentie prezintă în lucrarea sa călugări trăitori români la Sfântul Munte Athos. Vă invităm să luați parte la evenimentul de lansare a cărții” – spune pr. Marcel Marcu, cel care va prezenta cartea în prezența autorului.",
        "label": "Crisana"
    },
    {
        "title": "Falcă: PNL va merge singur în competiţiile electorale, dar nu va ieşi de la guvernare",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Unde găsești întotdeauna un curs bun la schimb valutar în Arad",
        "text": "În cadrul agențiilor BSG Amanet & Exchange, clienții se bucură de cursuri valutare mereu favorabile. Cu un program prelungit, majoritatea agențiilor permit schimbul valutar până seara târziu, facilitând accesul pentru cei care se întorc de la serviciu. Pe lângă aceste avantaje, BSG Amanet & Exchange are comision zero la tranzacții și posibilitatea de a negocia cursul valutar, asigurându-se astfel că fiecare client beneficiază de condiții avantajoase.\n\nÎn agențiile BSG vei găsi mereu valută disponibilă. În contrast cu multe alte case de schimb care afișează cursuri competitive, dar au stocuri limitate, BSG garantează disponibilitatea valutei în orice moment. Tranzacțiile la BSG sunt nu doar avantajoase, ci și extrem de sigure și transparente, oferind o alternativă de încredere față de schimburile nesigure de la colțul blocului.\n\nPe lângă schimbul valutar, BSG Amanet & Exchange este unul dintre cei mai importanți parteneri Western Union din România. Clienții pot trimite și primi bani rapid și sigur prin Western Union, beneficiind de suport dedicat și de ajutor pentru deblocarea tranzacțiilor, un serviciu rar întâlnit la bănci sau la alți parteneri.\n\nÎn concluzie, BSG Amanet & Exchange oferă o combinație de servicii superioare de schimb valutar și transfer de bani, punând accent pe siguranță, transparență și satisfacția clientului.\n\nBSG Amanet & Exchange – Liderul pieței de amanet și schimb valutar din România, rămâne alegerea numărul unu pentru toți cei care caută condiții avantajoase la amanet, schimburi valutare favorabile și transferuri rapide de bani.\n\nBSG Amanet & Exchange este prezent în Arad cu un număr de 7 locații. Vezi cea mai apropiată agenție pe amanet.ro",
        "label": "Crisana"
    },
    {
        "title": "Lansare de carte: „Mesaje de pe planeta adolescenților”",
        "text": "Vise, gânduri și emoții ale tinerei generații – toate acestea se regăsesc în volumul „Mesaje de pe planeta adolescenților: antologie de proză adolescentină” care va fi lansat marți, 19 noiembrie 2024, la Biblioteca Județeană „Alexandru D. Xenopol” Arad. Evenimentul va avea loc în Sala de Arte „Sabin Drăgoi”, începând de la ora 17:00.\n\n„Această carte, îngrijită de scriitoarea Eugenia Crainic și editată de Ioan Matiuț la Editura Mirador, este rezultatul unor ateliere de scriere creativă desfășurate în școlile arădene. Tinerii autori ne vor purta prin universul lor unic, lecturând fragmente din propriile creații. Văzând lumina tiparului la editura Mirador, cu sprijinul Centrului Municipal de Cultură Arad, printr-un proiect al Asociației Culturale «Aradul literar», lansarea volumului reprezintă o ocazie unică de a descoperi viitoarele voci literare ale Aradului. Vă așteptăm cu drag la o întâlnire de suflet unde imaginația, talentul și creativitatea adolescenților prinde viață într-un volum cu «mesaje de pe planeta adolescenților»” – transmite Biblioteca Județeană.",
        "label": "Crisana"
    },
    {
        "title": "Cimitir sarmatic vechi de 1.900 de ani, descoperit pe şantierul Lotului 4 al căii ferate Timişoara - Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Ordine de protecție emise de polițiști, la Galșa și Macea",
        "text": "Polițiștii din Șiria au fost sesizați, în seara de vineri, despre faptul că un bărbat face scandal, în localitatea Galșa. Din primele verificări s-a stabilit că un bărbat de 47 de ani, din localitate, după ce ar fi consumat băuturi alcoolice cu mai multe persoane, ar fi devenit recalcitrant și ar fi încercat să provoace un scandal. Totodată, a reieșit că, pe numele celui în cauză există un ordin de protecție, prin care îi este interzis să se apropie de una din persoanele prezente, la mai puțin de 50 de metri.\n\nPolițiștii continuă cercetările în acest caz, într-un dosar penal întocmit pentru încălcarea ordinului de protecție.\n\nPe numele unui bărbat de 60 de ani, din Macea, polițiștii orașului Curtici au emis un ordin de protecție provizoriu. Din cercetările demarate ulterior sesizării, a reieșit că cel în cauză și-ar fi amenințat fosta concubină cu acte de violență, provocându-i acesteia o stare de temere.\n\n„În cauză se continuă cercetările, pentru stabilirea situației de fapt și luarea măsurilor legale”, transmite IPJ Arad.",
        "label": "Crisana"
    },
    {
        "title": "Curățenie de toamnă, la Pecica",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Mircea Geoană şi-a anunţat candidatura la alegerile prezidenţiale",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Circulația tramvaielor pe tronsonul Voinicilor – Renașterii din Arad, suspendată temporar",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Incendiu la Turnu: o casă a luat foc de la un scurtcircuit electric",
        "text": "Vineri dimineață, în jurul orei 07:00, pompierii militari arădeni au fost solicitați să intervină pentru stingerea unui incendiu izbucnit la o casă din localitatea Turnu. Pentru misiune au fost alocate forțe și mijloace din cadrul Detașamentului de Pompieri Arad, cu două autospeciale de stingere și o ambulanță SMURD. La locul evenimentului au acționat și pompierii voluntari din cadrul SVSU Pecica.\n\n„La sosirea echipajelor de intervenție, incendiul se manifesta prin ardere generalizată la nivelul acoperișului casei și în interior, pe o suprafață de aproximativ 150 de metri pătrați. După aproximativ trei ore de intervenție, incendiul a fost stins în limitele găsite, fără a se propaga la casele învecinate.\n\n Din fericire, nu s-au înregistrat victime, proprietarii reușind să se autoevacueze în condiții de siguranță.\n\n Cauza probabilă de producere a incendiului a fost stabilită ca fiind un scurtcircuit electric”, a transmis ISU Arad.\n\n Avertizare\n\n „Vă reamintim că, în perioada sezonului rece, numărul incendiilor produse la locuințe și gospodării crește semnificativ, iar pagubele materiale sunt, de cele mai multe ori, considerabile. Uneori, aceste incendii se soldează cu pierderi de vieți omenești. În acest sens, pompierii arădeni vă reamintesc măsurile de prevenire a incendiilor în sezonul rece: verificarea mijloacelor și instalațiilor de încălzire, a instalațiilor de alimentare cu gaze naturale și a coșurilor de evacuare a fumului și gazelor de către personal autorizat; este interzisă utilizarea reșourilor, radiatoarelor, sobelor metalice sau de teracotă dacă acestea sunt defecte, improvizate sau amplasate în locuri care prezintă pericol de incendiu sau explozie; nu utilizați instalații electrice defecte, montate direct pe materiale combustibile, cu improvizații sau cu legături electrice neizolate corespunzător; reparațiile la instalațiile electrice vor fi efectuate doar de personal autorizat”, au subliniat reprezentanții ISU Arad.",
        "label": "Crisana"
    },
    {
        "title": "Știri pe scurt",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Programul „Săptămâna Verde” la Sistemul de Gospodărire a Apelor Arad",
        "text": "Your email address will not be published.\n\nThis site uses Akismet to reduce spam. Learn how your comment data is processed.",
        "label": "Crisana"
    },
    {
        "title": "Teszari de la DIGI vrea să cumpere cu mantă stârvul prețios al Telekom folosind banii primiți de la Viktor Orban, săgeata lui Putin. De ce CSAT trebuie să blocheze tranzacția",
        "text": "Strike three. În timp ce Orlando Nicoară lasă “pe surse” la ZF informația că Tomșa s-a înțeles cu Deutsche Telekom și OTE să ia Telekom, în Spania a apărut tot în reputatul CincoDias (grupul El Pais) informația că datoriile Digi au crescut cu 30 la sută, la 1,31 miliarde de euro la final de septembrie, în condițiile în care, atenție!, în 2024 are de rambursat 109 milioane din obligații și credite ajunse la maturitate, iar în 2025 are de rambursat 606 milioane!!!",
        "label": "Crisana"
    },
    {
        "title": "Retrospectiva săptămânii cu Sorina Ambruș",
        "text": "Pentru noi, confidențialitatea Dvs. este importantă\n\nNoi și partenerii noștri utilizăm tehnologii, cum ar fi modulele cookie, și vă procesăm datele cu caracter personal, precum adresele IP și identificatorii cookie, pentru a personaliza anunțurile publicitare și conținutul în funcție de interesele dvs., pentru a măsura eficiența anunțurilor și a conținutului și pentru a obține informații despre publicul care a văzut anunțurile și conținutul. Faceți clic mai jos pentru a vă da consimțământul privind utilizarea acestei tehnologii și procesarea datelor dvs. cu caracter personal în aceste scopuri. Vă puteți răzgândi și puteți schimba opțiunile în orice moment, revenind la acest site.",
        "label": "Crisana"
    },
    {
        "title": "ARJOB, vineri şi sâmbătă la Teatrul „I. Slavici”",
        "text": "Organizat de Jurnal arădean și aradon.ro, ARJOB este unul dintre cele mai importante evenimente dedicate pieței muncii din Arad. Ajuns la cea de a noua ediție, târgul ARJOB s-a remarcat prin profesionalism, atât din partea angajatorilor cât și din partea celor veniți în căutarea unui loc de muncă.\n\n„Ne-am dorit încă de la prima ediție să spargem tiparele târgurilor de muncă existente și să venim cât mai aproape de arădeni. Provocarea ARJOB este și de parte companiilor, care vin cu prezentări interactive, cu standuri tehnologizate și care încearcă să își atragă forța de muncă disponibilă pe piață printr-o abordare deschisă. Fără doar și poate, găsirea unui loc de muncă ideal nu este ușoară, dar așa cum am spus-o și până acum, la edițiile anterioare, târgul este o șansă pentru a lua pulsul pieței muncii și pentru a cunoaște îndeaproape companiile angajatoare”, a transmis Cristian Sulințan, manager publicitate Jurnal arădean.\n\nPartenerul instituțional al evenimentului– Agenția pentru Ocuparea Forței de Muncă Arad – va fi gata să ofere consultanță și sfaturi celor aflați în căutarea unei slujbe. De asemenea, AJOFM Arad va prezenta și lista locurilor de muncă vacante la acel moment în întreg județul și posibilitățile oferite prin rețeaua europeană EURES.\n\nTârgul ARJOB va avea următorul program: vineri, 11 octombrie 2024 – 10:00 -18:00 și sâmbătă, 12 octombrie 2024 – 10.00 – 16:00. Firmele care doresc să fie prezente pot afla amănunte la numărul de telefon 0720400350 sau la adresa de email: cristian.sulintan@informmedia.ro , precum și pe pagina de Facebook a evenimentului.",
        "label": "Crisana"
    },
    {
        "title": "JO Paris. România a câștigat medalia de aur la canotaj, în proba de 8+1 feminin - Zi de Zi",
        "text": "JO Paris. România a câștigat medalia de aur la canotaj, în proba de 8+1 feminin\n\nEchipa României, din care fac parte Magdalena Rusu, Roxana Anghel, Ancuța Bodnar, Maria Lehaci, Adriana Adam, Amalia Bereș, Ioana Vrînceanu, Simona Radiș și Victoria Petreanu, a dominat cursa și a încheiat-o cu un timp de 05:54.39. Proba de 8+1 este considerată “proba regină” a canotajului. Podiumul a fost completat de Canada, cu 5:58.84, și Marea Britanie, cu 5:59.51.\n\nEste a zecea medalie pentru România în această probă, a patra de aur, după succesele consecutive de la Atlanta 1996, Sydney 2000 și Atena 2004. Argintul a fost câștigat la Los Angeles 1984, Seoul 1988 și Barcelona 1992, bronzul la Moscova 1980, Beijing 2008 și Rio 2016.\n\nEste a treia medalie de aur pentru România la această ediție a Jocurilor Olimpice, după cele câştigate de David Popovici (înot) şi Marian Florian Enache / Andrei Sebastian Cornea (dublu vâsle).\n\nLa masculin 8+1, România a obținut locul 5. Echipajul format din Mihăiță Țigănescu, Laurențiu Danciu, Bogdan Baitoc, Constantin Adam, Marius Cozmiuc, Mugurel Semciuc, Florin Arteni, Flori Lehaci și Adrian Munteanu a încheiat cursa cu 05:30.15.",
        "label": "Crisana"
    },
    {
        "title": "„Nu se mai stă cu mâna întinsă la bugetul de stat”. Interviu cu Gabriel Ghilea, subsecretar de stat la Ministerul Dezvoltării",
        "text": "Între nu mulții bihoreni din Guvern se află de aproape trei ani, ca subsecretar de stat în Ministerul Dezvoltării, un orădean care coordonează două dintre cele 12 programe de cooperare transfrontalieră, cu alocări de peste 350 milioane euro din fonduri UE.\n\nEconomist, produs al Universității de Vest din Timișoara, Gabriel Ghilea are în responsabilitate programele InterReg România - Ungaria, cunoscutul Ro-Hu, și România - Serbia, după ce 17 ani a lucrat ca director pentru Construcții Bihor, firma familiei, iar de anul trecut este și vicepreședinte al PSD Bihor, partid în care tatăl său, fostul deputat PNL Gavrilă Ghilea, își începea cariera cu două decenii în urmă.\n\nBIHOREANUL a vrut să afle cu ce rezultate a activat până acum Gabriel Ghilea în Minister, ce avantaje au finanțările prin InterReg, dacă banii se obțin după nevoi și pe merit sau contează și relațiile politice, dar și ce planuri politice are.\n\n„Pentru banii europeni nu se pot trage sfori”\n\n- De ce este nevoie de programe InterReg, când sunt atâtea alte instrumente de finanțare europeană?\n\n- Programele InterReg, alimentate din Fondul European de Dezvoltare Regională (FEDR), sunt menite să sprijine regiuni din țările UE și vecine acestora, inclusiv non-UE, cum sunt Republica Moldova, Ucraina și Serbia, pentru a reduce disparitățile de dezvoltare prin proiecte de infrastructură, mediu, patrimoniu natural și cultural, sociale. Spre deosebire de alte programe, care vizează dezvoltarea la nivel național sau sectorial, InterReg țintește dezvoltarea regională a zonelor de frontieră, în cazul Ro-Hu atât a județelor din România, cât și a celor din Ungaria. De aceea, în orice proiect trebuie să existe parteneri din ambele țări.\n\n- Fondurile din InterReg pot fi accesate doar de instituții, sau și de firme și de ONG-uri? Contează „sprijinul” politic, pe românește se pot trage sfori pentru a-i obține?\n\n- Prin InterReg pot solicita fonduri autorități și furnizori de servicii publice, dar și ONG-urile, marele avantaj fiind că 80% din finanțarea proiectelor este din FEDR, 18% din bugetul național și doar 2% trebuie să aibă solicitantul, așa că este un program atractiv, inclusiv pentru primăriile de comune. Merită depuse proiecte în InterReg fiindcă, practic, pentru a-ți rezolva o problemă, tu pui 2 lei și primești 98 de lei - niciun alt program nu mai oferă cofinanțare așa mare. De altfel, românii s-au obișnuit să acceseze fonduri europene, nu se mai stă cu mâna întinsă la bugetul de stat.\n\nÎn ce privește factorul politic, el are un rol doar în negocierea obiectivelor, dar nu are niciun cuvânt de spus în evaluarea proiectelor, deci pentru banii europeni nu se pot trage sfori, cum spuneți.\n\n- Condițiile de finanțare sunt mai ușor de îndeplinit decât în cazul altor programe sau la fel?\n\n- Programele InterReg sunt mult mai accesibile, pornind chiar de la ponderea redusă a contribuției proprii pentru finanțarea proiectelor. Trebuie să decizi ce problemă vrei să rezolvi, să identifici un apel de proiecte potrivit nevoilor tale, să te asociezi cu un partener din cealaltă parte a frontierei, să elaborezi proiectul și să-l depui, ceea ce se poate face nu foarte complicat, chiar și fără consultanți, el urmând să fie evaluat de experți, după criterii obiective, de relevanță și impact.\n\n- În Oradea funcționează Biroul Regional pentru Cooperare Transfrontalieră Ro-Hu (BRECO). Ajută asta la succesul proiectelor din Bihor?\n\n- Existența BRECO aici, cu o echipă de profesioniști, este un avantaj, în sensul că face mai ușoară comunicarea cu beneficiarii din Bihor comparativ cu cei din Satu Mare, Arad sau Timiș, dar aprobarea proiectelor nu depinde de BRECO, ci exclusiv de calitatea proiectelor. Din fericire, aceasta crește de la un program (n.r. – care este multianual, de 7 ani) la altul și de la un apel (n.r. - sesiune de depunere) la altul, pentru că se acumulează o experiență tot mai mare.\n\n- Din 116 proiecte derulate în cei 7 ani, 40 au fost din Bihor, deci o treime. Practic, Bihorul a luat partea leului în concurența cu celelalte județe de pe frontiera româno-maghiară, din ambele țări.\n\nProgramul a avut un impact mare dacă ne gândim, de exemplu, la proiectul strategic pe sănătate, prin care Spitalul Județean din Oradea s-a dotat cu un laborator de analize robotizat, unic nu doar în România, ci în toată Europa de Est, iar celelalte spitale din județ și Facultatea de Medicină - cu diverse echipamente moderne. Au fost, de asemenea, proiecte importante pentru gestionarea apelor transfrontaliere și prevenirea inundațiilor, conservarea și promovarea patrimoniului natural și cultural, dezvoltarea turismului, ceea ce a contribuit la dezvoltarea economiei locale. Inclusiv ONG-uri au avut proiecte finanțate prin Ro-Hu: Societatea de Binefacere Don Orione, Asociația SARTIS pentru asistență în situații speciale, Asociația pentru promovarea afacerilor...\n\n- Au existat în Bihor proiecte nefinalizate, pentru care au trebuit returnate fonduri?\n\n- Nu am avut niciun proiect reziliat sau nefinalizat, deci nu s-au pierdut fonduri. Au fost, însă, proiecte în care nu s-au cheltuit toți banii accesați și proiecte care la un moment dat au fost în pericol, în principal din cauza birocrației dintre instituții, atunci când unele au avut nevoie de avize și autorizații din partea altora. Un proiect care a avut dificultăți a fost cel pentru Piața Cetate din Oradea, de circa 77 milioane lei, unde Primăria a așteptat doi ani acte de la Ministerul Culturii.\n\n- Care a fost gradul de absorbție în programul Ro-Hu 2014-2020? Și ce prognoze sunt pentru 2021-2027?\n\n- Pe programul încheiat, în care au fost disponibile fonduri de 188 milioane euro, gradul de absorbție este de 94,78%. Prognoze pentru următorul, cu o alocare de 176 milioane euro, nu se pot face, dar obiectivul meu este de a crește absorbția spre 100%.\n\n- Există percepția că banii UE sunt greu de accesat, tocmai din cauza birocrației...\n\n- S-au făcut mulți pași pentru digitalizarea administrației, iar în InterReg depunerea proiectelor se face online. Toate informațiile privind procedurile de solicitare a fondurilor, ghidul solicitantului și anexele sunt disponibile pe site-ul programului, www.interreg-rohu.eu, totul e transparent și la îndemâna oricui. Cred că orice primărie de comună, dacă s-ar concentra puțin, ar putea să-și facă proiecte cu aparatul propriu, fără să apeleze la consultanți.\n\n- Transparența funcționează și în ce privește selectarea proiectelor și decontările? Se fac plăți peste rând, cum se întâmplă cu banii de la bugetul de stat?\n\n- Tot procesul respectă de la A la Z regulile de transparență. Proiectele le punctează experți externi, selecția proiectelor aprobate o face un comitet de monitorizare în care sunt reprezentanți ai autorităților regionale și ai ambelor țări, România și Ungaria. În ce privește plățile, majoritatea se fac pe bază de rambursare, beneficiarii asigură cheltuielile și apoi li se returnează banii, fără decontări peste rând, ci în ordinea depunerii cererilor. Nu ne jucăm cu așa ceva.\n\n- Se spune, de asemenea, că banii europeni sunt mai greu de furat, dar totuși nu imposibil. Cine și cum verifică cheltuirea lor? Au fost depistate nereguli sau fraude?\n\n- Tehnic, verificarea o face o unitate de control de prim nivel, aflată în cadrul BRECO, dar și Autoritatea de Audit din cadrul Curții de Conturi, iar dacă este cazul, DNA și DLAF (Departamentul de Luptă Antifraudă al Uniunii Europene). Nereguli au fost, fraude nu. Frauda înseamnă să pui mâna pe bani la care nu ai dreptul, să falsifici acte, să-i toci. Neregula este eroarea neintenționată, de exemplu poți greși date sau cifre, care se corectează.\n\n- Ați ajuns în Minister când era condus de un alt bihorean, Cseke Attila. Cum ați lucrat cu acesta?\n\n- Și fostul ministru Cseke Attila, care a avut un rol important pentru ca managementul InterReg să rămână în România, să nu se mute în Ungaria, și cel actual, dl Adrian Veștea, s-au dovedit foarte dedicați. Am colaborat excelent cu amândoi. De altfel, și asta mă face să doresc să continui să lucrez în acest Minister.\n\n- Proveniți dintr-o familie unde nu sunteți nici primul, nici singurul politician, tatăl dvs. a făcut și el politică, inițial în PSD, apoi în PNL, via PD. Sunt ambițiile dvs. mai mari decât ale acestuia?\n\n- Îl respect pe tatăl meu și sunt mândru de ceea ce a realizat. O parte dintre ambițiile mele sunt de a continua ce a început, dar și de a veni cu idei și perspective noi. Fiecare dintre noi are propriul drum și propriile obiective. El a început în administrația locală și a continuat în Parlament, eu îmi propun să continui în administrația centrală, cu convingerea că în Executiv pot contribui la progresul comunității din care vin. Sunt și tatăl a trei copii și îmi doresc să crească într-o țară cât mai dezvoltată și să rămână să trăiască aici.\n\n„România are nevoie de stabilitate”\n\n- De un an și jumătate sunteți membru PSD, activați în organizația județeană?\n\n- Fac parte din echipa PSD Bihor, iar prin activitatea din Minister încerc să aduc plusvaloare imaginii acesteia. Da, activez politic, sunt vicepreședinte al organizației și am în responsabilitate zona Marghita, unde la sfârșit de săptămână mergem și discutăm cu oamenii. Bineînțeles, legătura o ținem permanent, mai ales cu cei care, din tot județul, au diverse probleme ce țin de Minister.\n\n- După trei ani de guvernare în coaliție, PSD și PNL par gata s-o rupă, cu atacuri reciproce surprinzătoare, de nu mai înțeleg oamenii de ce s-au „luat”. Credeți că va rezista ea și după alegeri?\n\n- În actualul context economic, dar și geopolitic, cu război la graniță și instabilitatea din Orientul Mijlociu, eu cred că România are nevoie de stabilitate și, până în prezent, coaliția a asigurat nu doar această stabilitate, ci și un nivel serios de investiții, cu impact pozitiv asupra nivelului de trai al oamenilor. Aș spune, deci, că partidele din coaliție au această responsabilitate, a stabilității și a dezvoltării.",
        "label": "Crisana"
    },
    {
        "title": "Bravo, Giulia! O tenismenă din Oradea a obținut un rezultat istoric alături de echipa României, la Billie Jean King Cup Juniors (VIDEO)",
        "text": "Tânăra tenismenă orădeancă Giulia Safina Popa, legitimată la CSM Oradea, a reușit un rezultat istoric alături de echipa României la Billie Jean King Cup Juniors.\n\nRomâncele au ajuns pentru prima oară în finala compeției, unde au întâlnit echipa Statelor Unite ale Americii, campioanele en-titre, care au reușit să-și adjudece și de data aceasta trofeul.\n\nCompetiția dedicată echipelor naționale în tenisul feminin la nivel de juniori s-a desfășurat la Antalya, iar finala a avut loc sâmbătă.\n\nEchipa României este formată din Maia Ilinca Burcescu, Giulia Safina Popa și Ioana Ștefania Boian, sub îndrumarea căpitanului Adrian Avram.\n\nGiulia Safina Popa (dreapta) alături de colegele ei și de antrenor (sursa foto: Federaţia Română de Tenis)\n\nÎn finală, orădeanca a învins-o în meciul de simplu pe americanca Julieta Pareja cu scorul de 7-5, 6-4, însă Maia Burcescu a pierdut cu Tyra Grant, iar în meciul decisiv, cel de dublu, Giulia Safina Popa și Maia Burcescu au cedat ambele seturi în fața duo-ul american Julieta Pareja - Tyra Grant.\n\nPână la meciul de dublu din finală, Giulia Safina Popa, care recent a împlinit 15 ani, a înregistrat victorii pe linie.\n\nCSM Oradea precizează că tricolorele au trecut în grupe de Japonia, Coreea de Sud și Italia, având un raport de 7 meciuri câștigate și 2 pierdute. În sferturile de finală, româncele au dispus de Australia cu scorul de 2-0, după care au reușit același rezultat în disputa cu Germania.\n\nParcursul bun al tenismenelor din România este cu atât mai important cu cât, la feminin, până la rezultatul obținut în acest an, cel mai bun din această competiţie era din 2006, când româncele au fost pe locul 9.\n\nȘi echipa masculină de juniori a României s-a calificat în acest an în finala Billie Jean King Cup Juniors.",
        "label": "Crisana"
    },
    {
        "title": "La parcarea supraetajată și ambulatoriul Spitalului Județean, lucrările avansează conform graficului",
        "text": "Lucrările la parcarea supraetajată și ambulatoriul Spitalului Județean sunt într-un stadiu avansat de execuție, fiind pe cale să fie finalizate în termenul stabilit, respectiv primăvara anului 2025.\n\nPrimarul Florin Birta a susținut luni, 18 noiembrie, o conferință de presă în teren, prezentând stadiul lucrărilor la două proiecte esențiale pentru infrastructura medicală din Oradea: parcarea supraetajată și ambulatoriul Spitalului Județean. El a fost însoţit de Gheorghe Carp - managerul Spitalului Județean Bihor, Marius Moș - directorul Direcției Management Proiecte cu Finanțare Internațională (DMPFI) din Primăria Oradea, Ioana Popa – șef serviciu în cadrul DMPFI, Lucian Popa – directorul Direcției Patrimoniu Imobiliar și Tiberiu Bereczki - manager de proiect din partea Precon Transilvania.\n\n„În toamna anului 2023 am prezentat începerea lucrărilor la aceste obiective, cu termen de finalizare de 18 luni. Lucrările la parcare sunt la un stadiu de execuție de peste 70%. După cum vedeți, structura este finalizată integral, iar în perioada următoare ne concentrăm pe lucrările de instalații interioare, finisaje și construcția pasarelei de legătură. Sunt convins că, din primăvară, această parcare, cu cele peste 500 de locuri disponibile, va rezolva toate problemele de parcare din zonă,” a declarat primarul Florin Birta.\n\n Noua parcare supraetajată de pe strada Gheorghe Doja este o investiție realizată integral din bugetul local al municipiului Oradea, cu o valoare de aproximativ 10 milioane de euro. Aceasta va avea cinci niveluri (S+P+2E+T) și o capacitate de 516 locuri, dintre care 21 sunt dedicate persoanelor cu dizabilități, iar 10 vor fi dotate cu stații de încărcare pentru vehicule electrice sau hibride. Pe lângă locurile de parcare, proiectul prevede: un coridor de legătură între parcare și viitorul ambulatoriu, situat la nivelul 3 al parcării; două spații comerciale la parter; o cabină pentru personalul de deservire; reconfigurarea accesului în zonă prin crearea a două benzi suplimentare pe strada Gheorghe Doja și a unei intersecții cu strada Salvării. Valoarea totală a investiţiei se ridică la 49.421.941,55 lei fără TVA, constructor fiind Drum Asfalt.\n\nAmbulatoriul – la 65%\n\n „Ambulatoriul integrat va face posibilă relocarea tuturor cabinetelor medicale care sunt în prezent amplasate lângă magazinul Crișul, precum și a zonei administrative a spitalului. Este o investiție esențială pentru îmbunătățirea serviciilor medicale, oferind acces mai facil și condiții moderne pentru pacienți și cadrele medicale,” a explicat primarul Florin Birta.\n\n Proiectul ambulatoriului integrat, realizat cu o valoare totală de 9 milioane de euro fără TVA, este cofinanțat din fonduri europene și bugetul local. Noua clădire de pe strada Gheorghe Doja nr. 65 are o suprafață utila de 5.491 mp, cu o amprentă la sol de 1.142 mp și va fi legată de Spitalul Județean printr-un pasaj pietonal situat la etajul 3. Regimul de înălțime al clădirii este D+P +3 E: La demisol, vor fi amenajate birouri pentru internări și externări, o zonă de foaier, vestiare pentru pacienți și cadre medicale, cabinete de consultații și un acces separat pentru bolile infecțioase și pneumologie; La parter și etajul 1, se va afla zona de policlinică-ambulatoriu, cu cabinete medicale și legături directe către corpul existent al spitalului; La etajul 2, se vor desfășura activitățile administrative; La etajul 3, va funcționa o nouă secție ATI (22 saloane/paturi), conectată la restul spitalului exclusiv prin pasarela propusă.\n\n Stadiul lucrărilor la ambulatoriu a ajuns la 65%, fiind finalizate lucrările de structură și rezistență. Valoarea totală a investiţiei se ridică la 44.127.364,32 lei fără TVA, constructorul fiind Precon Transilvania.\n\nApel la decență \n\n În cadrul conferinței de presă, primarul Florin Birta a făcut un apel către candidații implicați în campania electorală să respecte principiile decenței și ale bunului simț, în special în zilele finale ale campaniei: „Am observat candidați care au vizitat șantierul Spitalului de Boli Infecțioase din zona Vlădeasa și au ridicat probleme legate de lipsa siglei Ministerului Sănătății de pe panourile de construcție. Aș vrea să clarific că meritul obținerii finanțării nerambursabile pentru acest proiect aparține colegilor mei de la Primăria Oradea, resectiv Direcției Management Proiecte cu Finanțare Internațională, Consiliul Județean și echipei Spitalului Județean, care au întocmit un proiect de calitate, cu un punctaj maxim în grila de evaluare. Finanțarea nu a fost acordată discreționar de un ministru sau de un guvern. Le cer tuturor candidaților să fie decenți și să se concentreze pe campania electorală fără a interfera cu proiectele administrației locale. Bunul simț și decența ar trebui să primeze în orice context, inclusiv în această campanie.”",
        "label": "Crisana"
    },
    {
        "title": "Bihorel: Donați orice, pentru Puia de la DGASPC!",
        "text": "Șeful DGSAPC, adică al Direcției Copilului, domnul Călin Puia, este o instituție în sine. Se pare că, după Biserica strămoșească, a primit cele mai multe donații, constând în terenuri bine situate, pe la liziere de pădure, prin Sânmartin.\n\nMai mult, nu doar drept-credincioșii i-au făcut asemenea donații inexplicabile, ci însuși harul divin, de vreme ce, ca prin miracol, au apărut pe pământurile primite și un foișor și o cabană.\n\nCe faine sunt donațiile astea, atunci când ești în pericol să nu poți justifica averea strânsă dintr-un salariu de slujbaș la stat!\n\n\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "JO Paris. Gimnasta Ana Maria Bărbosu obține medalia de bronz la sol, după ce Tas i-a admis contestația - Zi de Zi",
        "text": "JO Paris. Gimnasta Ana Maria Bărbosu obține medalia de bronz la sol, după ce Tas i-a admis contestația\n\nJO Paris. Gimnasta Ana Maria Bărbosu obține medalia de bronz la sol, după ce Tribunalul de Arbitraj Sportiv i-a admis contestația, iar americanca Jordan Chiles a fost depunctată. Contestația Sabrinei Voinea a fost respinsă.\n\nAudierile de la Tribunalul de Arbitraj Sportiv au durat mai mult de șapte ore. Avocatul care le-a reprezentat pe românce și Federația Română de Gimnastică a solicitat TAS să acorde 3 medalii de bronz, una pentru Ana Maria Bărbosu, una pentru Sabrina Voinea și una pentru Jordan Chiles. Totuși, în urma memoriilor făcute la TAS de FRG și COSR, Tribunalul de Arbitraj al Sportului a decis ca medalia de bronz să revină Anei Maria Bărbosu, informează Federația Română de Gimnastică.\n\nTAS a decis că ⁠⁠”contestația formulată de către americanca Jordan Chiles a fost depusă peste termenul de un minut prevăzut de art. 8.5 din Regulamentul Tehnic FIG și este determinată ca fiind fără efect”.\n\n⁠⁠”Scorul inițial de 13.666 acordat atletei Jordan Chiles in finală este reinstituit. Federația Internațională de Gimnastică va determina clasamentul finalei și va acorda medaliile în concordanță cu decizia de mai sus”, se mai arată în decizia TAS citată de Federația Română de Gimanstică.\n\nÎn ceea ce privește cazul Sabrinei Voinea, cererea a fost respinsă. ”Ca urmare a acestei decizii, Ana Maria Bărbosu obține medalia de bronz în timp ce Sabrina Maneca Voinea încheie competiția pe locul 4”, precizează FRG.\n\nReamintim, gimnastele Ana Bărbosu și Sabrina Voinea au terminat pe locurile 4 și 5, cu același punctaj, în finala probei la sol. Rezultatele au fost însă unele controversate deoarece, inițial, Ana Bărbosu s-a clasat pe locul 3, însă unei sportive americane i-a fost mărită nota după ce a depus contestație. Pe de altă parte, Sabrina Voinea a încercat și ea să depună contestație, după ce a fost depunctată, însă solicitarea i-a fost respinsă. Decizia este considerată eronată de tabăra română.",
        "label": "Crisana"
    },
    {
        "title": "Washington Post nu va susține niciun candidat la alegerile prezidențiale din SUA - Zi de Zi",
        "text": "Washington Post nu va susține niciun candidat la alegerile prezidențiale din SUA\n\nPentru prima dată în ultimii 30 de ani, publicația americană Washington Post nu va susține niciun candidat la alegerile prezidențiale din Statele Unite. Și Los Angeles Times a făcut un anunț similar, care a fost urmat de un val de demisii în rândul angajaților.\n\n„Washington Post nu va susține niciun candidat la președinție nici la acest scutin, nici în viitoarele prezidențiale. Ne întoarcem la rădăcinile noastre de a nu susține candidații la președinție”. Anunțul a fost făcut printr-un editorial semnat de directorul executiv al publicației. William Lewis a menționat că decizia este în concordanță cu valorile pe care Washington Post le-a susținut întotdeauna: caracter și curaj în slujba eticii americane, venerație pentru statul de drept și respect pentru libertatea umană în toate aspectele sale. Washington Post mai consideră că cititorii au capacitatea de a decide singuri pe cine să voteze.\n\nO explicație asemănătoare a avut-o și editorul șef al publicației Los Angeles Times, care a blocat susținerea Kamalei Harris, anterior aprobată de redacție.\n\nPentru a-i ajuta pe alegători să decidă, redacția Los Angeles Times oferă recomandări bazate pe interviuri cu candidații, comitetele de campanie și experții în politici, pe examinarea faptelor și a afirmațiilor și pe cercetări, se arată într-un editorial.\n\nAnunțul a dus la demisia redactorului-șef și a altor membri ai consiliului de conducere, în semn de protest. Unii au susținut că decizia de a nu exprima o poziție l-ar putea favoriza pe republicanul Donald Trump.\n\n\n\nSpre deosebire de Los Angeles Times și Washington Post, ziarul New York Times și-a arătat susținerea pentru Kamala Harris, numind-o „singura opțiune” pentru funcția de președinte.\n\nDe cealaltă parte, Donald Trump este susținut deschis de Elon Musk, considerat și el un formator de opinie. În această lună, miliardarul a oferit 44 de milioane de dolari pentru un grup de susținere a lui Trump, care a promis câte o donație de un milion de dolari pe zi fiecărui american care va semna o petitie în sprijinul ideilor promovare de republican și care vizează, printre altele, dreptul de a purta arme. Câțiva și-au primit deja banii.",
        "label": "Crisana"
    },
    {
        "title": "Eveniment în Girișu Negru - „75 de ani de la revoltele țărănești din Bihor”",
        "text": "Parohia Ortodoxă din Girișu Negru, împreună cu Muzeul Țării Crișurilor Oradea - Complex Muzeal, cu sprijinul financiar al familiilor deportaților din 1949, organizează, duminică, 10 noiembrie, un eveniment dedicat împlinirii a 75 de ani de la rebeliunea țărănească din Bihor.\n\nCu acest prilej, va fi sfințită Troița închinată țăranilor bihoreni executați și deportați, care au luat parte la revoltele sângeroase împotriva colectivizării și, totodată, va fi deschisă expoziția „75 de ani de la revoltele țărănești din Bihor”.\n\nÎn vara anului 1949, satele bihorene au fost cuprinse de o amplă acțiune de revoltă împotriva măsurilor impuse de noul regim comunist privind colectivizarea forțată. Țăranii erau nemulțumiți de creșterea cotelor impuse, iar muncitorii de la batoze nu mai primeau plata în produse agricole, ci în bani. De asemenea, se stabilește ca întreaga recoltă să fie treierată la arie, proces care era mult mai ușor de supravegheat de organismele de stat. În Bihor, numărul total al participanţilor la răscoalele țărănești a fost de 17.441, din 54 de comune, din care 12.368 au fost ţărani săraci şi doar 1.004 chiaburi, iar numărul membrilor de partid a fost de 601. Pe lângă reacția imediată a organelor statului - executarea capilor revoltei -, în a doua etapă de „pacificare” a lumii rurale din fiecare sat răsculat au fost deportaţi nu numai capii mişcărilor, ci şi alte persoane catalogate drept „chiaburi”. Au fost ridicaţi între 800 şi 1.000 de oameni. Toţi arestaţii au fost transportaţi la sediul Miliţiei Judeţene, după care duși în Gara de Est din Oradea, unde, pe 3 august 1949, s-a format un convoi de vagoane cu destinaţia Medgidia. În total, ca urmare a acestor frământări, au fost deportate din Bihor 238 de familii, cu un număr de 863 de persoane cu vârste cuprinse între o lună şi 74 de ani, din 76 de localităţi bihorene.\n\nÎn cadrul evenimentului din 10 noiembrie, la Biserica „Sfântul Ierarh Nicolae” din Girișu Negru, părintele paroh, Florin Voropciuc, începând cu ora 9.00, va oficia Utrenia și Sfânta Liturghie, iar de la ora 12.00, va avea loc parastasul pentru pomenirea țăranilor executați și deportați de către regimul comunist acum 75 de ani. De la ora 12.30, va avea loc sfințirea noii Troițe ridicate în memoria țăranilor bihoreni executați și deportați în vara anului 1949. Grija pentru amenajarea acesteia a fost asumată de către doamna Viorica Țărău, cu sprijinul financiar al unor urmași ai deportaților din 1949. Noul monument de for public vine să înlocuiască troița ridicată în 2003 de către Asociația Deportaților și Victimelor Oprimării Comuniste Bihor - Oradea și Balaș Ioan și care s-a deteriorat între timp.\n\nLa finalul evenimentului, va avea loc vernisajul expoziției „75 de ani de la revoltele țărănești din Bihor”, curatoriată de dr. Cristina Liana Pușcaș, muzeograf la Muzeul Țării Crișurilor Oradea – Complex Muzeal. În cadrul expoziției vor fi expuse nouă panouri informative, ce amintesc de curajul țăranilor din Bihor care au îndrăznit să se opună abuzurilor comuniste, act urmat de execuția sumară a țăranilor, respectiv deportarea în masă a membrilor familiilor participanților la revolte. Pe unul dintre panouri va fi prezentată și mărturia scrisă a unuia dintre deportați, Ioan (Wilson-poreclă) Țărău, din Girișu Negru. Documentul, în manuscris, se află în colecția secției Muzeul Orașului Oradea, în Registrul pentru evidenţa analitică a bunurilor culturale. Împreună cu soţia și mama sa, Floare, Ioan Țărău a fost urcat într-un camion care, în zorii zilei de 3 august 1949, i-a transportat la Gara de Est din Oradea, de unde au luat calea deportării spre Dobrogea.",
        "label": "Crisana"
    },
    {
        "title": "Dacia ieftinește mai multe modele, pe fondul scăderii vânzărilor de mașini din România - Zi de Zi",
        "text": "Dacia ieftinește mai multe modele, pe fondul scăderii vânzărilor de mașini din România\n\nPrețurile Dacia pe piața din România s-au ajustat în funcție de contextul nefavorabil al pieței, care a determinat reduceri de preț pentru cele mai multe modele ale mărcii. Singurul care rămâne pe loc, deocamdată, este Spring, conform analizei Profit.ro.\n\nDacia Duster s-a ieftinit și poate fi cumpărat cu aproximativ 17.000 de euro, în cadrul unei campanii a producătorului care aduce o nouă reducere a prețului, după ce pe perioada verii acesta fusese redus cu circa 1.500 de euro. Prețul anunțat, 17.050 euro, este valabil pentru echiparea de intrare în gamă, Essential, echipată cu motorul ECO-G 100, care oferă o autonomie de peste 1000 de km, cu ajutorul celor două rezervorare, de GPL și de benzină.\n\nȘi Sandero Stepway, versiunea populară a acestui model, poate fi cumpărată cu 13.300 de euro, un preț mai mic cu peste 2.000 de euro față de prețul de listă. Modelul Spring rămâne la prețul de lansare al versiunii face-lift, care începe de la 16.900 de euro, respectiv 11.800 euro cu tot cu Programul Rabla, estimat la 5.100 de euro.",
        "label": "Crisana"
    },
    {
        "title": "Experiențe deosebite pentru copiii din creșele orădene - Despre florile de toamnă",
        "text": "Micuții din creșele orădene învață în fiecare zi lucruri noi. De această dată, prichindeii au aflat lucruri interesante despre florile de toamnă: culori, mirosuri, texturi, toate au fost explorate pe îndelete.\n\nCopiii din Creșa 3 au avut parte de experiențe deosebite, participând la un spectacol tematic de toamnă, organizat special pentru ei. Evenimentul a fost îmbogățit de prezența povestitoarei, care i-a captivat cu povești pline de culoare și farmec. \n\n Reamintim că în luna spetembrie, Creșa Oradea a redeschis porțile celor 15 creșe aflate în administrare, această nouă etapă fiind un moment deosebit pentru copii, părinţi, precum şi pentru întreaga comunitate, generând emoţii, speranţe, bucurii și amintiri frumoase.\n\n În altă ordine de idei, miercuri, 20 noiembrie, de la ora 17.15, la sediul Direcției de Asistență Socială Oradea, str. Primăriei nr.42, va avea loc o nouă ediție a programului „ABC pentru mămici și tătici”. În cadrul programului se va desfășura un workshop cu următoarele teme: „Adaptarea familiei (copii și părinți) la colectivitatea creșei”, susținută de dir. prof. Maria Agape; „Cercul siguranței în relația părinți-educatoare și semnele timpurii ale tulburărilor de dezvoltare” – invitata întâlnirii fiind psilohog și consilier școlar, Andreea Dobrițoiu.\n\n După parcurgerea procesului de adaptare, creșa devine pentru cei mici un loc familiar, un loc în care aceștia merg cu plăcere și unde învață să descopere jocuri și povești frumoase.",
        "label": "Crisana"
    },
    {
        "title": "Orădeanul Ciprian Danşa, retras din activitatea de arbitru: „Momentele plăcute sunt finalurile jocurilor la care reuşeşti să părăseşti terenul fără să fii huiduit” (FOTO)",
        "text": "După Octavian Şovre, Bihorul a mai pierdut un arbitru asistent de top. Ciprian Florin Danşa s-a retras recent de la Liga I, urmând a continua ca arbitru VAR, mentor şi observator de arbitri.\n\nNăscut la 16 decembrie 1976, Ciprian Danşa şi-a început activitatea în luna februarie a anului 1999, ca arbitru stagiar. Peste exact un an, în februarie 2000, a devenit arbitru de categoria a II-a, iar din 9 martie 2002 arbitru de categoria I. În aceeaşi lună a anului 2002, Danşa a promovat examenul şi a devenit arbitru asistent de Liga a III-a, unde a oficiat la 31 de jocuri.\n\nAscensiunea sa a continuat în luna august 2004, când a promovat la excepţional în lotul naţional al arbitrilor. Astfel, ca arbitru de centru, a condus 34 de meciuri în Liga a III-a, 65 de jocuri în Liga a II-a şi 9 partide în prima ligă.\n\nA debutat în Liga I ca arbitru de centru în 14 aprilie 2006, la jocul de la Timişoara, dintre Poli şi Jiul Petroşani, meci la care a oficiat o brigadă complet bihoreană, cu Ciprian Danşa la centru, Octavian Şovre şi Dan Mudura la cele două tuşe, iar Laurenţiu Danşa a fost cel de-al patrulea oficial.\n\nNu a stat foarte mult la centru, pentru că în noiembrie 2010 a promovat prin examen ca arbitru asistent în lotul de Liga I, după ce a arbitrat 40 de jocuri la Liga a II-a. Din acel moment, Ciprian Danşa s-a dedicat activităţii de arbitru asistent și a adunat 276 de jocuri arbitrate la Liga I, între care se remarcă şi 4 meciuri pentru decernarea titlului de campioană a Ligii 1 (în 2017 - Viitorul Constanța, 2021 – CFR Cluj, 2022 – CFR Cluj şi 2024 – FCSB).\n\nÎn Cupa României, Danşa a arbitrat 19 jocuri, între care şi două finale, cele din anii 2015 şi 2018. De asemenea, bihoreanul a oficiat şi la Supercupa României din 2022, la 4 jocuri oficiale internaţionale, și are la activ mai multe meciuri amicale internaţionale ale naţionalelor de tineret ale României.\n\nMeciul de retragere din teren a lui Ciprian Danşa a fost pe 3 noiembrie, la Cluj Napoca, la duelul dintre liderul Superligii, U Cluj, şi Farul Constanţa. Cum între timp, bihoreanul a ajuns să reprezinte Comisia Judeţeană a Arbitrilor din Satu Mare, la acest joc a oficiat practic o brigadă complet sătmăreană, cu Istvan Kovacs la centru, Ciprian Danşa şi Alexandru Corb la cele două tuşe, al patrulea oficial fiind Szabolcs Kovacs, iar arbitrii VAR - Rareş Vidican şi AVAR Marius Omuţ. Şi ultimii doi sunt tot orădeni, dar care reprezintă CJA Satu Mare.\n\n\"Ultimul meci, pentru mine cred că a fost mai emoţionant decât primul, ştiind că aici se va încheia activitatea pe teren de la Liga I ca arbitru. Probabil că pe viitor voi mai continua să practic această activitate la nivelul de bază, atunci când voi fi solicitat de către Asociaţia Judeţeană, iar lucrul acesta îl fac din pasiune, căci pasiunea nu va înceta niciodată. A fost o oportunitate să arbitrez alături de colegii mei din Satu Mare, la fel cum a fost şi debutul meu, când am avut plăcerea să-i am alături pe Octavian Şovre şi pe Dan Mudura, iar ca al patrulea oficial, pe fratele meu Laurenţiu Danşa, cu toţii reprezentând atunci CJA Bihor. Am făcut acest pas acum, de a lăsa un loc liber la Liga I, pentru a crea posibilitatea ca şi ceilalţi arbitri tineri să progreseze, pentru că doar prin activitate şi meciuri arbitrate poate evolua un arbitru în carieră\", a declarat pentru BIHOREANUL Ciprian Danşa.\n\nAcesta a rememorat şi momente plăcute sau mai puţin plăcute pe care le-a avut în activitatea sa de 25 de ani de arbitru.\n\n\"Momentele plăcute sunt finalurile jocurilor, când reuşeşti să părăseşti terenul de joc fără să fii huiduit sau, de multe ori, chiar să fii şi aplaudat, deşi ca arbitri nu suntem foarte iubiţi de publicul spectator. Sunt mai multe momente care mi-au lăsat amintiri frumoase, cum a fost un meci de Champions League, cu o brigadă românească, meciurile echipei naţionale de tineret, finalele de Cupa României, Supercupa României, meciurile de campionat când s-au decernat titlurile de campioni”, a povestit arbitrul.\n\n„În ce priveşte momentele delicate, unul de care nu îmi aduc aminte cu plăcere a fost o greşeală comisă la meciul Dinamo Bucureşti – Gloria Bistriţa, în minutele de prelungiri, în ultimul minut chiar, 90+4, când am greşit, neacordând o lovitură de pedeapsă pentru echipa Dinamo. Fiind la o distanţă de locul comiterii abaterii, nu am luat decizia corectă şi acela a fost chiar un moment de cotitură în cadrul activităţii mele de arbitraj - atunci am decis să trec din nou la linie. Per total, în această activitate de 25 de ani de arbitru a fost greu, dar atunci când reuşeşti să treci prin toate greutăţile, te poţi bucura de rezultatele obţinute\", a mai precizat Ciprian Danşa .\n\nAșa cum se întâmplă de regulă după închierea activităţii arbirilor pe teren, la recomandarea Comisiei Centrale a Arbitrilor, Ciprian Danşa va continua ca mentor de arbitri şi observator de arbitri, iar până la finalul acestui sezon va fi şi arbitru VAR.",
        "label": "Crisana"
    },
    {
        "title": "JO de la Paris, gimnastică artistică: După 12 ani, România este în finala feminină pe echipe - Zi de Zi",
        "text": "JO de la Paris, gimnastică artistică: După 12 ani, România este în finala feminină pe echipe\n\nEchipa feminină de gimnastică a României s-a calificat, duminică, la JO de la Paris, în finală, de pe locul 8. Este pentru prima oară după 12 ani când România reuşeşte din nou această performanţă. În finalele individuale s-au calificat Sabrina Voinea, la bârnă şi sol, Ana Maria Bărbosu şi Amalia Ghigoarţă, la individual-compus, respectiv Ana Maria Bărbosu la sol.\n\nCu un total de 159.497 puncte, România s-a clasat pe locul 8.\n\nCelelalte echipe calificate în finala din 30 iulie sunt: SUA (172.296), Italia (166.861), China (166.628), Brazilia (165.765), Japonia (162.196), Canada (161.563), Marea Britanie (160.830).\n\nLa individual-compus, Ana Maria Bărbosu a fost pe locul 16 (53.333), iar Amalia Ghigoarţă pe 23 (52.665) şi vor lua startul în finala din 1 august. Simone Biles (SUA) a oferit spectacol în calificări şi a încheiat cu un incredibil 59.566, lider incontestabil la individual-compus.\n\nÎn finalele pe aparate vor concura pentru România Sabrina Maneca Voinea la bârnă (14.000, locul 5) şi la sol (13.800, 4), respectiv Ana Maria Bărbosu la sol (13.600, 8). Finalele pe aparate sunt programate între 3-5 august.\n\nSâmbătă, în urma calificărilor masculine, Andrei Muntean a ratat finala la paralele, singurul aparat la care a concurat, după ce a încheiat pe locul 25 (14.366). Andrei Muntean a revenit la Jocurile Olimpice după 8 ani. La debutul său olimpic, în 2016, s-a clasat pe locul 6, tot în finală la paralele, cu nota 15.600.\n\nRomânia este reprezentată la JO de la Paris de 106 sportivi care vor concura în 18 sporturi.\n\nLa ediţia trecută, Tokyo 2020, au concurat 101 sportivi la 17 discipline şi s-au obţinut 4 medalii: aur la dublu vâsle feminin, argint la spadă feminin şi canotaj (dublu rame masculin şi patru rame fără cârmaci masculin). România a ocupat locul 46 în clasamentul pe medalii. În istoria participărilor la JO, începând cu 1924, România a obţinut 308 medalii, din care 90 de aur.\n\nLa JO2024 participă, în total, 10.500 de sportivi din 148 de ţări, în 329 de probe sportive.",
        "label": "Crisana"
    },
    {
        "title": "Alegeri parlamentare în Georgia. Partidul de guvernământ, pro-rus, a câștigat scrutinul - Zi de Zi",
        "text": "Comisia electorală din Georgia a anunțat că partidul de guvernământ Visul Georgian a câștigat alegerile. Acesta a obținut o susținere covârșitoare în zonele rurale, unde opoziția acuză că le-au fost oferiți bani alegătorilor. De asemenea, pe internet au fost distribuite imagini cu falsificarea buletinelor de vot și cu intimidarea alegătorilor la diferite secții de votare din Georgia, dar autenticitatea lor nu a fost confirmată. Mai multe organizații de monitorizare locale și internaționale, inclusiv Organizația pentru Securitate și Cooperare în Europa (OSCE), sunt așteptate să comenteze rezultatele. Partidele de opoziție au declarat că nu recunosc rezultatul votului, care “reprezintă o lovitură de stat constituțională”.\n\nLiderul partidului de guvernământ susține că ar vrea ca țara să adere la UE, dar Bruxelles-ul a subliniat în repetate rânduri că cererea de aderare a țării este înghețată “din cauza tendințelor autoritare ale Visului Georgian”.\n\nUPDATE, sâmbătă ora 20.30: Partidul de guvernământ pro-rus a fost primul care și-a revendicat victoria, după care cele patru partide de opoziție au făcut același lucru și au cerut partidului Visul Georgian să-și recunoască înfrângerea. La nivel oficial, după numărarea a 70% din voturi, partidul de guvernământ conduce cu 53%.\n\nDe asemenea, și sondajele efectuate la ieșirea de la urne sunt contradictorii, în funcție de fiecare casă de sondare. De exemplu, un exit-poll comandat de o televiziune ce susține partidul Visul Georgian arată că acesta a câștigat cu 56% din voturi. În paralel, alte două sondaje realizate de televiziuni care sprijină opoziția arată aceasta va putea obține o majoritate, de cel puțin 80 de locuri din cele 150 din parlament.\n\nPrezența la vot a fost de 59%, cea mai mare din 2012 până în prezent.\n\nAlegeri parlamentare în Georgia. Scrutinul este considerat de analiști un moment decisiv, cu impact pe termen lung, în care țara își alege un viitor orientat spre UE și Occident sau spre Rusia.\n\nAlegerile parlamentare din Georgia, ce au loc sâmbătă, sunt văzute ca un moment decisiv pentru viitorul democratic al țării, fiind o ocazie de a înlătura partidul pro-rus Georgian Dream (“Visul Georgian”) de la putere, sau de a se îndrepta spre o formă mai autoritară de guvernare. Populația va decide astfel între o direcție orientată spre Uniunea Europeană și Occident și o apropiere de influența rusească, explică mai mulți analiști specializați în spațiul politic georgian. Rezultatele vor fi anunțate duminică dimineața.\n\nPartidul de guvernământ Georgian Dream (GD) va concura cu patru partide de opoziție principale: United National Movement, Strong Georgia, Coalition for Change și Gakharia for Georgia. Toate cele patru au semnat un acord pentru a împiedica GD să formeze o coaliție și se concentrează pe un guvern pro-UE. Totuși, există incertitudini legate de disponibilitatea liderilor actuali de a ceda puterea dacă vor pierde alegerile, având în vedere istoria politică tensionată a Georgiei.\n\nÎn ultimele trei decenii, Georgia a menținut aspirații puternice pro-occidentale, cu sondaje care arată că până la 80% din populație își dorește aderarea la UE. Cu toate acestea, în ultimii ani, guvernul condus de partidul populist GD s-a îndepărtat tot mai mult de Occident în favoarea Rusiei, pe care a refuzat să o condamne pentru invazia Ucrainei. GD a amenințat deschis cu interzicerea partidelor de opoziție și a elaborat un proiect de lege care impune restricții asupra finanțării externe pentru mass-media și ONG-uri (considerat o lege de tip “rusesc” menită să suprime disidența politică) ceea ce sugerează o tendință spre un regim autoritar.\n\nRezultatul va avea implicații geopolitice majore, având în vedere poziția strategică a Georgiei între regimurile autoritare din Rusia, Iran și Turcia, și importanța sa ca rută comercială alternativă. De asemenea, alegerile sunt considerate de specialiști ca fiind cele mai importante din 1991, când Georgia și-a declarat independența, a transmis directorul Institutului Georgian de Politică. “Acesta este un moment crucial care va determina dacă țara devine o democrație suverană integrată în Occident sau cade din nou în sfera de influență a Rusiei”, subliniază acesta.",
        "label": "Crisana"
    },
    {
        "title": "Liceul de Arte Oradea - Remember prima promoție",
        "text": "Sărbătoare festivă la Liceul de Arte Oradea, pe data de 9 noiembrie. Mă văd „impulsionat” și necesar a consemna acest moment, pentru că prima pleiadă de „absolvenți” ai Liceului de Arte, printr-o invitație specială, ne înnobilează, încântă inima și sufletul prin prezența, existența și împlinirile lor.\n\nVorbim de prima „avangardă” a aleselor și prețioaselor spirite ale primelor grupe din Școala de Arte în formarea lor cultural-artistică. S-au confirmat posibilitățile reale, dar și disponibilitățile unor condiții educaționale oferite cu generozitate de colectivul managerial constituit în forță în vara anului 1990. Colectiv al unei școli organiciste format „deliberat” chiar din startul intrării în lumea democratică de după decembrie 1989. Totul a fost minunat și împlinit pentru cea de-a doua instituție vocațională din istoria urbei de pe Crișul Repede „renăscută” în anul 1990 într-un context socio-politic favorabil.\n\nO „intervenție” subliniată care vine urmare a zilei amintite. Zi în care am avut marea plăcere de-a mă reîntâlni, evocând și sărbătorind în Sala Festivă și Sălile de clasă ale Liceului de Arte în Parcul Petofi nr. 26 din Oradea, revederea cu prima promoție de elevi absolvenți ai anului școlar 1994.\n\nDe menționat că primul Liceu de Arte în orașul Oradea a fost înființat în binecuvântatul an 1960, cu denumirea de Școala Medie de Muzică și Arte Plastice al cărei elev am avut onoarea a fi. A avut sediul la început în Parcul Libertății nr. 21, lângă Podul Intelectualilor, găzduit într-o modestă clădire, în vecinătatea Școlii Profesionale de Meserii. O Școală Medie de Muzică și Arte Plastice care a avut o viață scurtă, fiind desființată de autoritățile comuniste prin deceniul opt al secolului al XX-lea .\n\nParcurg un început de scriere care-mi răscolește multele amintiri legate de anii adolescentini, ani cu multă încărcătură emoțională și frământare existențială constituită în tinerețe prin vise și speranțe de împlinire profesională și viață cultural-artistică binecuvântată.\n\nCa o paranteză în memoria timpului, amintesc faptul că în anul 1960 subsemnatul a fost admis în clasa a VIII-a de liceu la renumita Școala Medie de Muzică și Arte Plastice, cu nr. 212 pe ecuson din Timișoara, regiunea Banat.\n\nAmintiri care, iată, la ceas de rememorare, le așez pe răbojul impresionantelor trăiri personale, dar și de comuniune colectivă adolescentină, pentru că merită.\n\nE nevoie a fi reamintite eternității gândurilor mărețe ale tuturor absolvenților acestei Școli de Arte orădene, pentru că EA, Școala, a devenit în timp o nesecată pepinieră de valori și tinere talente. De valori cultural-artistice magnifice din Oradea și Bihor pentru noi, pentru temeinica istorie culturală a locului. Fenomen de rezonanță națională, dar fericit și universal supus legii morale a timpului fără rezerve și concesii, urmărindu-se evoluția și implementarea drumului profesional idealizat.\n\nLa momentul sărbătoresc din data de 9 noiembrie 2024, început la ora 12.00, am asistat la o firească stare emoțională de reîntâlnire cu acei copii de 14 ani din anul 1990. Astăzi ajunși la vârsta maturității depline: consacrați profesional, familiști și modele umane.\n\nOra 12.00, Sala Festivă a Liceului de Arte insufla frumusețe, eleganță și măreție, determinate de plenitudinea fiorului sufletesc regenerat și maturizat. S-a intonat Imnul Gaudeamus. Amfitrionii întâlnirii au rezonat cu sala, impunând rememorarea și strigarea Catalogului celor 5 (cinci) clase de început. Din cei 119 elevi admiși au spus prezent aproximativ jumătate dintre ei. Din nefericire, trei dintre ei au părăsit această lume.\n\nLa un Liceu vocațional numărul cadrelor didactice este mult mai mare. Au fost și ele prezente într-o bună majoritate. Unii cu tâmplele ninse. Din păcate, s-au consemnat și unele absențe. Un număr însemnat, prin plecarea pe cărarea eternității. In memoriam binecuvântare Divină.",
        "label": "Crisana"
    },
    {
        "title": "Ilie Bolojan: Plec în Parlament, dar echipa mea va continua proiectele începute în Bihor",
        "text": "După o experiență de 20 de ani în administrația publică locală, Ilie Bolojan candidează pentru un post de senator în Parlamentul României, dorind să sprijine proiectele de dezvoltare din județul Bihor la nivel național. BIHOREANUL l-a provocat pe președintele Consiliului Județean Bihor să vorbească despre motivul care l-a determinat să candideze tocmai acum, despre ce va face concret pentru bihoreni și pentru România, cât și despre implicarea în politica națională.\n\nBolojan spune că, deși pleacă în Parlament, echipa sa va continua proiectele începute în Bihor. Totodată, recunoaște provocările economice, inclusiv datoria națională și inflația, și argumentează că este nevoie de reforme pentru eficientizarea statului, ordinea publică și sprijinirea dezvoltării economice.\n\nIlie Bolojan va susține proiecte cheie, precum finalizarea autostrăzii Transilvania și drumul expres Arad-Oradea, și consideră colaborarea între partide ca esențială pentru susținerea județului. De asemenea, își exprimă sprijinul pentru candidatul Nicolae Ciucă la președinție, considerând că are experiența necesară pentru a reprezenta România.\n\n„Parlamentarul nu susține doar legi. El trebuie să susțină direct, prin autoritatea, cunoștințele și relațiile pe care le are, investițiile în județ”\n\n- Domnule Ilie Bolojan, candidați pentru prima dată în Parlamentul României. De ce acum?\n\n- Viața administrativă a celor care facem politică este o experiență, dar trecerea de la un nivel la altul trebuie făcută după ce ți-ai însușit lecțiile la nivelul la care ai fost. După 20 de ani de administrație, am acumulat o experiență destul de mare, pe care din Parlament o pot pune în serviciul bihorenilor, având în vedere că e nevoie de un sprijin important în anii următori pentru proiectele mari, care sunt încă restante în județul nostru.\n\n- Oamenii spun că, odată cu plecarea dumneavoastră, în județul Bihor se vor opri proiectele. Ce le transmiteți bihorenilor?\n\n- Toate proiectele care au fost începute, toate angajamentele noastre electorale vor fi respectate și finalizate. De ce? Pentru că în acești ani proiectele n-au fost realizate de Bolojan, de unul singur, ci de o echipă importantă de oameni din executiv, dar și din execuție, colegi, funcționari publici. Domnul Mircea Mălan, care va prelua președinția Consiliului Județean Bihor, are o experiență de 12 ani în administrație, două mandate la Primăria Oradea, unul la Consiliul Județean, și știe aceste proiecte. Cu siguranță are experiența și forța să le ducă mai departe și, de asemenea, așa cum s-a întâmplat și la Primăria Oradea, să dezvolte noi proiecte pentru bihoreni. Deci am încredere că toate lucrurile vor continua, iar cu sprijinul din București, pe care voi face tot ce este posibil să-l acord, împreună cu echipa de parlamentari liberali, administrațiilor locale, lucrurile se vor îmbunătăți în continuare.\n\n- Tot oamenii spun că, deși Oradea și județul Bihor s-a dezvoltat mult în ultimii ani, salariul a rămas mic. Este o realitate. Cum explicați acest paradox?\n\n- Toți ne dorim salarii și câștiguri mai mari. Salariile din sectorul privat nu sunt stabilite de administrație, de o primărie sau alta, ci de companii în funcție de condițiile din piață. Cu cât companiile din județul Bihor vor avea piețe mai bune, vor exporta mai mult, vor fi mai tehnologice, cu cât productivitatea va fi mai mare, cu atât salariile se vor mări. Ceea ce putem noi să facem ca administrație, și am făcut în acești ani, este să creăm condiții pentru dezvoltare și în anii următori. Întotdeauna investițiile private, care generează creșteri salariale și oportunități, urmăresc și investițiile publice. Nimeni nu o să facă o fabrică într-un câmp, nimeni nu va dezvolta, într-o zonă a județului, locuri de muncă dacă nu există un drum de acces și condiții în zona respective.\n\n- Aveți o experiență vastă în administrația publică locală. Cum intenționați să folosiți această experiență în noul rol de senator?\n\n- Propunând proiecte care să îmbunătățească lucrurile, colaborând cu administrațiile locale din județul Bihor și susținând direct aceste administrații. Asta înseamnă nu doar că voi propune sau voi vota niște legi, ci, folosind contactele pe care mi le-am format timp de 20 de ani, voi susține deschis aceste proiecte, voi merge la ministere pentru primarii, proiectanții și companiile din Bihor, în așa fel încât acestea să meargă mai departe.\n\n„Cu cât avem o echipă mai puternică de parlamentari liberali din Bihor, cu atât vom putea susține continuarea investițiilor în anii următori în județ”\n\n- Ați menționat că anii care urmează vor fi complicați. Puteți să detaliați ce provocări anticipați pentru județul Bihor și chiar pentru România?\n\n- Din păcate, în acești ani România a acumulat datorii foarte mari. Avem o inflație ridicată și deficite mari. Și, că ne place, că nu ne place, funcționăm ca un stat pe datorie. Aceste lucruri nu vor putea să meargă la nesfârșit, ci e doar o problemă de timp până când vor fi necesare măsuri de corecție. Fie se vor scădea cheltuielile statului, ceea ce ar fi trebuit să facem mai demult, și să avem un stat eficient, fie vor crește taxele și impozitele, ceea ce nu este de dorit. Sau vor fi amânate ori blocate unele investiții. Cu cât avem o echipă mai puternică de parlamentari liberali din Bihor, cu atât vom putea susține continuarea investițiilor în anii următori în județ și, de asemenea, să propunem măsuri care să facă România un stat mai eficient, cu o bună organizare și dezvoltare economică.\n\n- Ați vorbit despre sprijinul pe care l-ați primit din partea bihorenilor până acum. De ce credeți că bihorenii ar trebui să vă voteze din nou și de ce echipa PNL Bihor?\n\n- Cred că pe oameni îi cunoști nu după vorbe, ci după fapte. În acești ani, cu bune, cu rele, după fiecare dintre noi rămân faptele noastre. Eu cred că orice bihorean constată că s-a schimbat ceva în Oradea și în județul Bihor. Aceasta este baza încrederii care s-a creat în acești ani între bihoreni și administrațiile din care am făcut parte. Cu cât este mai puternică echipa PNL Bihor în Parlamentul României, cu atât susținerea proiectelor va fi mai mare. Cine o să susțină mai puternic proiectele Primăriei Oradea sau ale Consiliului Județean? Cei care au participat la realizarea lor sau cei care le-au contestat tot timpul? Răspunsul este evident.\n\n- Care sunt principalele proiecte de investiții pentru județul Bihor pe care doriți să le sprijiniți din poziția de parlamentar?\n\n- Parlamentarul nu susține doar legi. El trebuie să-și susțină direct, prin autoritatea, cunoștințele și relațiile pe care le are, investițiile în județ. Avem, de 20 de ani, tronsoanele din autostrada Transilvania neterminate pe teritoriul județului Bihor. Avem drumul expres Arad - Oradea, al cărui proiect tehnic l-am predat Companiei de Drumuri și care trebuie să primească finanțare în anii următori. Avem stadionul din Oradea, care are nevoie de finanțare sau de cofinanțare. Avem proiectele magistralelor de gaz care ar permite și comunelor de la limita județului să aibă rețele de gaz. Cred că aceste proiecte mari, alături de cele care asigură conectarea județului Bihor rutier, feroviar și aerian, trebuie să fie susținute și din funcția de parlamentar, pe care sper să o dobândesc cu votul bihorenilor.\n\n„Voi fi prezent în tot județul, pentru a căuta soluții, pentru a le rezolva problemele”\n\n- Cum intenționați să mențineți constant dialogul cu cetățenii, pentru vă asigura că rămâneți conectat la nevoile lor?\n\n- Cred că fiecare om din administrație, indiferent că este primar, președinte de Consiliu Județean sau parlamentar, trebuie să păstreze un contact cu cetățenii, pentru că cel mai periculos lucru este să fii rupt de realitate și să nu înțelegi care sunt problemele oamenilor. Așa cum am făcut și la Primărie, și la Consiliul Județean, ducându-mă în teren, acolo unde erau probleme, nu fugind de ele, voi face și în acest mandat de parlamentar. Voi fi prezent în tot județul, pentru a căuta soluții, pentru a le rezolva problemele.\n\n- Cum veți colabora cu administrațiile locale din județul Bihor, pentru a implementa proiectele de dezvoltare, și care credeți că este cel mai mare obstacol în realizarea acestora?\n\n- Administrațiile noastre trebuie susținute prin asistență tehnică pentru implementarea proiectelor, prin prevederi legale care să stimuleze performanța în administrație și, destul de important, trebuie susținute și financiar. Întârzierile la proiectele pe care le-am avut sunt date fie de legislația proastă, fie de incapacitatea administrativă, de lipsa de colaborare între autorități. Având experiența acestor ani, voi căuta să îndrept lucrurile care am văzut că nu sunt în regulă.\n\n„Respectul pentru România înseamnă o bună organizare a societății care să creeze condiții pentru dezvoltare și pentru competitivitate”\n\n- În campania dumneavoastră vorbiți despre respect pentru România. Ce înseamnă pentru dumneavoastră acest respect?\n\n- Nu putem avea un județ dezvoltat dacă România este o țară care nu merge într-o direcție bună. Așa cum Oradea este un motor de dezvoltare pentru județul nostru, și dacă Oradea merge bine și județul merge bine, aceeași este situația și cu țara noastră. Prin urmare, în calitate de parlamentari, nu reprezentăm doar județul Bihor, ci, prin ceea ce facem acolo, prin legile pe care le adoptăm, trebuie să ducem lucrurile în direcția bună pentru toți românii.\n\nVă dau un exemplu: Dacă în fiecare an Guvernul, în loc să folosească bine banii pe care îi are, achită întârzierile administrațiilor neperformante, fără ca primăria care creează aceste întârzieri să pățească ceva, avem o dublă problemă. Cei care își fac treaba, care își gestionează bine localitățile, se consideră perdanți, iar pentru cei care au o administrație neperformantă, mesajul este că puteți face orice, că nu vi se întâmplă nimic. În felul acesta, foarte mulți bani se consumă printr-o proastă administrare.\n\nUn alt exemplu sunt concediile medicale luate foarte ușor. Mesajul este că ne putem lua concedii medicale când ne convine, când facem punte cu niște zile libere. În felul acesta, România, în loc să cheltuie 200-300 de mii de euro pe an cu concediile medicale, cheltuie peste un miliard de euro. Asta este jumătate din valoarea drumului expres Arad - Oradea. Respectul pentru România înseamnă o bună organizare a societății care să creeze condiții pentru dezvoltare și pentru competitivitate.\n\n- Care sunt principalele reforme la nivel național pe care le considerați esențiale pentru a îmbunătăți funcționarea statului român?\n\n- Consider că sunt trei reforme importante. Prima este să avem un stat eficient și un guvern performant. Asta înseamnă că trebuie să micșorăm cheltuielile statului, reducând numărul de angajați, simplificând legislația, reglementările, uneori anulând anumite reglementări, în așa fel încât cheltuielile generale ale statului român, care astăzi sunt mult mai mari decât veniturile, să scadă. Iar banii economisiți să permită în continuare creșterea de pensii și asigurarea unor investiții publice care să creeze condiții mai bune de viață.\n\nA doua chestiune importantă este să avem o bună rânduială în societate. În condițiile în care avem situații în care nu te poți angaja decât pe pile în sistemul public, mesajul este că nu trebuie să fii un bun profesionist și să fii un om competent, ci trebuie să vezi cine e într-o administrație sau alta, să te înscrii în partide politice, să faci tot felul de compromisuri și, în felul acesta, administrația riscă să fie populată cu mulți oameni demotivați, cu oameni neprofesioniști. Cei care nu sunt dispuși la compromisuri devin frustrați și mulți dintre ei aleg să părăsească România. Sunt foarte multe lucruri care, dacă sunt reglementate corect, generează comportamente corecte în societate. Asta este o chestiune foarte importantă, pentru că înseamnă încredere, înseamnă a-ți face o familie în România, a te dezvolta aici, și nu în altă parte.\n\nAl treilea element important este să susținem dezvoltarea economică. Dacă nu vom fi mai competitivi, dacă nu ne vom susține campionii noștri economici să devină companii regionale și să exporte produse de aici în străinătate, dacă nu vom susține procesarea de produse agricole ca să reducem importurile, vom deveni o țară în care nivelul general al salariilor nu va mai putea să crească, fiind deja într-o așa numită capcană a venitului mediu. Dacă vom insista pe aceste trei direcții importante, sunt convins că, stopând risipa, ducând banii spre prosperitate și investiții, organizând bine societatea în așa fel încât oamenii să fie direcționați către lucruri bune și având o economie competitivă, România va fi un stat mai prosper și mai sigur în anii următori.\n\n„Dacă nu putem face bine împreună, măcar să nu ne facem rău comunității noastre separat.”\n\n- Cum veți colabora cu celelalte partide politice în Parlament pentru a asigura că proiectele pentru județul Bihor și pentru România vor fi realizate?\n\n- Așa cum am făcut și în acești ani, consider că, indiferent de culoarea politică, atunci când ești într-o funcție publică, trebuie să susții comunitatea, să nu blochezi proiecte și, dacă poți colabora cu toate partidele pentru a aduce dezvoltare, a face legi bune, a susține județul Bihor, trebuie făcută această chestiune. Dacă nu poți colabora, măcar să nu îi blochezi pe alții care vor să facă proiecte pentru județul Bihor. Deci dacă nu putem face bine împreună, măcar să nu facem rău comunității noastre separat.\n\n- Au apărut informații în presă, în urma unor declarații făcute de un candidat AUR la parlamentare, că PSD își dorește un candidat comod în turul 2 la prezidențiale și ar transfera voturi către acesta. Cum vedeți această situație?\n\n- Nu trebuie să fii mare expert politic ca să înțelegi că Partidul Social Democrat își dorește să ne întoarcem la turul 2 al alegerilor prezidențiale din anul 2000, în așa fel încât să ai de dat un vot care să-l facă pe Marcel Ciolacu președinte. Cred că toți oamenii raționali înțeleg că modernizarea nu a venit de la PSD în acești ani și că doar o guvernare care pune accentul pe dezvoltare, pe modernizare, pe un stat eficient, pe respectarea antreprenorilor, a muncii și a profesioniștilor, poate să ducă România mai departe.\n\nOamenii sunt conștienți că trebuie să dea un vot rațional, care să ducă în turul 2 un candidat cu șanse reale, care să intre în competiție cu Marcel Ciolacu, astfel încât românii să poată decide cu adevărat președintele României.\n\n„Președintele României trebuie să susțină direcția pro-occidentală și pro-NATO, pentru că asta înseamnă modernizare și siguranță pentru țara noastră.”\n\n- Ce calități credeți că trebuie să aibă un viitor președinte al României?\n\n- Președintele României reprezintă țara noastră în străinătate și cred că orice om rațional înțelege că el trebuie să respecte câteva condiții. Trebuie să susțină direcția pro-occidentală și pro-NATO, pentru că asta înseamnă modernizare și siguranță pentru țara noastră. Cred că e bine ca președintele României să aibă o expertiză pe politică externă, pe apărare, pentru că astea sunt competențele principale. Altfel, există riscul să nu poată purta negocieri directe și consistente cu partenerii noștri internaționali și să ia decizii greșite. Cred că e un avantaj mare pentru președintele României să vorbească cel puțin limba engleză la nivel cursiv, pentru că te duci la Consiliul European, de exemplu, te întâlnești cu încă 26 de șefi de state sau de guverne, și trebuie să poți să te consulți, să discuți cu cineva. Altfel rămâi izolat, ești ocolit și nu contezi. Cred că trebuie să fii un om cu o anumită experiență, cu o carieră și cunoaștere a sistemului politic, pentru că te duci și te angajezi în numele României.\n\nApoi, trebuie să vii să rezolvi în țară ca ceea ce te-ai angajat să devină realitate. Deci, dacă ai o experiență mare, cunoști mecanismele statului, ai un partid important care te susține, înseamnă că vei avea o șansă mai mare să le pui în practică. Și cred că acestea sunt condiții obligatorii din fișa postului președintelui.\n\nPreședintele are competențe și în domeniul justiției și cred că avem nevoie și aici de un șef de stat care să se asigure că avem o justiție care funcționează, care dă sentințe la timp și că avem mecanisme gândite să limiteze corupția. Dacă facem o analiză a acestor condiții, constatăm că domnul Nicolae Ciucă le îndeplinește. Eu îl cunosc și personal. E un om de bun simț. E un om care a fost de multe ori în județul Bihor, care respectă oamenii și cred că aceste elemente îl califică pentru postul de președinte al României.",
        "label": "Crisana"
    },
    {
        "title": "Caravana cu Medici Bihor - Defibrilator automat extern, la Remeți",
        "text": "Asociația Caravana cu Medici Bihor lansează proiectul „Salvarea Inimilor: Extinderea Accesului la Defibrilatoare în Zonele Turistice” în localitatea Remeți, județul Bihor.\n\nProiectul are ca scop principal creșterea capacității de intervenție în cazurile de stop cardiorespirator prin amplasarea unui defibrilator automat extern și organizarea unor sesiuni de instruire în acordarea primului ajutor. Proiectul este finanțat de Consiliul Județean Bihor, fiind implementat în parteneriate cu autoritățile locale din Remeți.\n\nEvenimentul de amplasare și instruire va avea loc între 18.00-19.00 octombrie și va include: amplasarea defibrilatorului automat extern la sediul Căminului Cultural din Remeți, într-o locație accesibilă atât locuitorilor, cât și turiștilor și sesiuni de instruire pentru persoanele din comunitate, susținute de medici specialiști și voluntari ai asociației. Aceste sesiuni vor învăța participanții cum să utilizeze defibrilatorul și să acorde primul ajutor în situații de urgență.\n\nVineri, 18 octombrie, vor fi organizate trei sesiuni de instruire, fiecare incluzând atât o componentă teoretică, cât și una practică, ce va oferi participanților oportunitatea de a asista și de a exersa manevre de prim ajutor. Sesiunile vor avea loc la 10.30, 14.30 și 18.30. Sâmbătă, 19 octombrie, la ora 14.00, va avea loc inaugurarea oficială a defibrilatorului, în\n\nprezența autorităților locale și a comunității. Evenimentul va include și un curs demonstrativ de utilizare a defibrilatorului automat extern, acoperind atât aspecte teoretice, cât și aplicații practice.\n\n„Salvarea vieților este o prioritate pentru noi și ne dorim ca prin acest proiect să facem comunitatea din Remeți mai pregătită pentru a interveni în cazurile critice de stop cardiorespirator. Amplasarea defibrilatorului și instruirea cetățenilor vor contribui la salvarea de vieți și la creșterea siguranței în zonă, mai ales în contextul turistic specific regiunii,” a declarat Costea Andrei - medic specialist de medicină de urgență, președintele asociației.\n\nAsociația Caravana cu Medici are o experiență solidă în domeniul educației pentru sănătate și al intervențiilor medicale în mediul rural.",
        "label": "Crisana"
    },
    {
        "title": "Dansatorii orădeni Paul Pascar și Melani Bartosevic - Prestație remarcabilă la Campionatul Mondial",
        "text": "Perechea Paul Pascar și Melani Bartosevic, membri ai Clubului de Dans Exclusive Oradea, au reprezentat România la Campionatul Mondial Under 21 Latino, desfășurat în Salaspils, Letonia.\n\nCu o prestație remarcabilă, cei doi au reușit să se claseze pe locul 5 din 64 de perechi, fiind printre puținele perechi din Oradea care se califică în finala unui campionat mondial de dans sportiv.\n\n Rezultatul este cu atât mai impresionant cu cât Paul (19 ani) și Melani (16 ani) dansează împreună de doar trei luni. Melani, originară din Vilnius, Lituania, s-a mutat în Oradea, în luna septembrie, pentru a-i fi parteneră lui Paul, și urmează cursurile școlare în sistem online, pentru a se dedica dansului sportiv.\n\n „Chimia și talentul pe care le-au arătat pe ringul de dans au fost impresionante. Sunt dovada clară că pasiunea, munca și determinarea pot depăși orice obstacol”, a declarat Florin Culda, antrenorul perechii.\n\n Paul și Melani au fost pregătiți cu mare grijă de o echipă de antrenori excepționali, printre care se numără Oana Veszi și Florin Culda de la Clubul de Dans Exclusive Oradea, precum și antrenori internaționali.\n\n Această realizare marchează o etapă importantă pentru dansul sportiv din România, iar Clubul Exclusive Oradea este convins că perechea va continuă să ridice standardele performanței.\n\n „Sunt mândru de reușita noastră și recunoscător întregii echipe care ne-a susținut. Ne bucurăm că am putut reprezenta România la un asemenea nivel”, a declarat Paul Pascar. \n\n Mulțumirile tinerilor se îndreaptă către toți cei care le-au sprijinit evoluția.",
        "label": "Crisana"
    },
    {
        "title": "Polo: CSM Oradea primeşte vizita campioanei Germaniei, Waspo Hannover 1898",
        "text": "Poloiştii de la CSM Oradea vor susţine miercuri seara un nou joc din Liga Campionilor Europeni. De această dată, bihorenii vor juca acasă, la Bazinul Olimpic „Ioan Alexandrescu”, în compania campioanei Germaniei, formaţia Waspo Hannover 1898.\n\nMeciul, care va conta pentru etapa a 4-a a Grupei A, va debuta de la ora 21 şi va fi transmis în direct de Digi Sport 3.\n\nLa jumătatea grupei, echipa orădeană se situează pe locul al doilea, loc calificabil, cu 5 puncte, în timp ce nemţii de la Hannover vin în România pentru acest meci de pe locul 4, ultimul, cu un singur punct.\n\nÎn tur, în Germania, într-o partidă ce s-a disputat pe data de 8 octombrie, la Magdeburg, CSM Oradea s-a impus cu scorul de 11-10 şi, astfel, cel puţin teoretic, pleacă cu prima şansă în acest duel.\n\nDin păcate, antrenorul Petar Kovacevic se confruntă cu o problemă de efectiv înaintea disputei de miercuri seara, centrul Petar Velkic devenind incert, după ce a suferit o accidentare la umăr în timpul jocului cu Steaua București, din etapa anterioară a Ligii Campionilor.\n\nReamintim că în etapa a 3-a a Grupei A orădenii i-au învins pe stelişti, în urmă cu două săptămâni, la ei acasă, la Otopeni, după loviturile de departajare. De atunci însă, CSM nu a mai susţinut vreun joc oficial, fapt ce i-a determinat pe roș-albaștri să efectueze mai multe deplasări în Ungaria în această perioadă pentru o serie de antrenamente comune cu echipele OSC Budapesta, Miskolc și Debrecen.\n\nDe partea cealaltă, Waspo Hannover 1898 vine la Oradea după ce a surclasat în campionatul din Germania formaţia Neukolin Berlin, pe care a învins-o cu scorul de 27-3.\n\nÎn competiţia internă, Waspo Hannover ocupă primul loc, la egalitate de puncte cu Spandau 04 Berlin, cu punctaj maxim.\n\nPreţul unui bilet de intrare la jocul de miercuri seara, de la ora 21, este de 20 de lei. Biletele se pot cumpăra online, de pe platforma eventbook.ro.\n\nÎn cealaltă partidă din etapa a 4-a a Grupei A din Liga Campionilor Europeni la polo, tot miercuri seara, de la ora 19:15, la Otopeni, Steaua va primi replica echipei sârbe VK Novi Beograd, liderul autoritar al grupei. Jocul va fi transmis în direct de TVR Sport.",
        "label": "Crisana"
    },
    {
        "title": "Bihorel: Viață ca-n Oradea nu găsești niciunde / De demolare poți scăpa, dar nu te poți ascunde",
        "text": "Există un concetățean care în șase ani a fost scos din casă de două ori de Primăria Oradea, care a avut alte planuri cu proprietatea lui.\n\nDacă proporția se păstrează, până la finalul vieții omul mai prinde vreo trei executări, două negocieri și nesfârșite discuții cu Norocel Popescu, omul din Primărie care ține legătura cu viitorii „demolați”.\n\nTotuși, a te tot muta din pricina demolării devine o operațiune stresantă, așa că n-ar fi rău ca orădenii să ia câteva măsuri.\n\n1. Se recomandă cetățenilor orașului să nu-și ridice casă pe fundație, ci să se limiteze la niște rulote.\n\n2. Se interzice prezența pe teritoriul orașului a buldozerelor, tractoarelor, macaralelor și, în general, a tuturor utilajelor capabile să pună la pământ o locuință.\n\n3. Persoanele defavorizate nu vor avea acces la rulote, ci cel mult la corturi.\n\n4. Primăria are în vedere ca valoarea compensațiilor bănești să fie comparabilă cu ajutorul de înmormântare.\n\n5. Pe viitor, majoritatea orădenilor vor prefera să stea în chirie, pentru a le transfera proprietarilor riscurile demolării.\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "PSD vrea siguranță în școli și tineri sănătoși care să se bucure de viață, nu să devină victime ale drogurilor!",
        "text": "Siguranța în școli este o problemă ce afectează nu doar tinerii, ci întreaga comunitate, iar consumul de droguri a devenit una dintre cele mai grave amenințări la adresa siguranței și sănătății elevilor.\n\nConsumul de droguri poate duce la probleme grave de sănătate, inclusiv dependență, tulburări mentale și afectarea dezvoltării fizice. Tinerii care consumă droguri au tendința să aibă rezultate școlare mai slabe și să absenteze mai frecvent. Nu în ultimul rând, drogurile pot crea un mediu nesigur, afectând relațiile interumane și disciplina în școală.\n\nPrevenirea acestui fenomen este o prioritate pentru reprezentanții Partidului Social Democrat. Reducerea consumului de droguri, în viziunea acestora, poate fi realizată prin educație școlară, în parteneriat cu sistemul medical, societatea civilă și familie.\n\n„Prevenirea consumului de droguri în școli este o responsabilitate comună ce trebuie să implice managementul unităților de învățământ, cadrele didactice, autoritățile, părinții și comunitatea. Prin implementarea unor măsuri eficiente de prevenire, putem contribui la crearea unui mediu educațional sigur și sănătos, în care tinerii să își poată dezvolta potențialul fără a fi afectați de influențe negative. Prioritizarea acestei probleme este esențială pentru noi cei din Partidul Social Democrat, care ne gândim la viitorul tinerilor”, a declarat Felix Cozma, candidatul PSD Bihor pentru Camera Deputaților.\n\nSchimbarea direcției antidrog, de la pedepse și sancțiuni, la prevenție și asistență\n\nPentru a crește siguranța în școli și pentru a combate fenomenul consumului de substanțe interzise, este necesară o colaborare mult mai strânsă între școală și autoritățile locale.\n\n„În prezent, avem un număr mare de consumatori de droguri în România, iar printre aceștia se află mulți tineri. Conform statisticilor, cei mai afectați sunt adolescenții și cei cu vârsta între 22 și 30 de ani. Acest lucru ne obligă să ne gândim la măsuri urgente. În acest sens, Partidul Social Democrat va reorganiza Agenția Naționale Antidrog și va întări măsurile de sănătate publică antidrog. Astfel, putem combate consumul de stupefiante în rândul tinerilor, încă din fază incipientă. Consumatorii, victimele traficanților de droguri, pot fi ajutați prin schimbarea direcției antidrog, de la pedepse și sancțiuni, la prevenție și asistență. Totodată trebuie administrate sancțiuni dure dealerilor, cât și rețelelor de trafic”, a adăugat Cozma.\n\n\n\n Cozma (44 de ani) este de formație politolog și economist. Este secretarul executiv al organizației PSD Bihor și președintele Agenției Naționale a Funcționarilor Publici\n\nParlamentarii PSD vor propune inițiative legislative care să includă pedepse mai aspre pentru cei care distribuie droguri în proximitatea unităților de învățământ, protejând astfel elevii de expunerea la astfel de riscuri. De altfel, parlamentarii PSD au modificat deja articolul 66 din Codul Penal care prevede că orice persoana care este prinsă la volan sub influența alcoolului sau a drogurilor să primească pe lângă condamnare şi interdicţia de a mai conduce un vehicul până la 10 ani.\n\n„Este important ca legea să descurajeze ferm orice încercare de a aduce substanțe interzise în școli sau în apropierea acestora. În paralel, vom milita pentru creșterea numărului de polițiști de proximitate în preajma școlilor și pentru intensificarea controalelor antidrog în zonele frecventate de elevi și tineri, cu respectarea deplină a drepturilor acestora. Pe de altă parte, sprijinul și implicarea familiei sunt esențiale în prevenirea consumului de droguri, iar eu voi încuraja constant acest parteneriat dintre familie, autorități și școală”, a mai spus candidatul PSD la Camera Deputaților.\n\nÎn același timp, este necesară dezvoltarea unor servicii medicale specializate de tratament și asistență. Acest lucru se poate realiza printr-o rețea de Centre de Asistență Integrată a Adicțiilor pentru minori, prin Ministerul Sănătății, în parteneriat cu autoritățile locale și organizațiile non-guvernamentale. Consilierea psihologică a tuturor tinerilor este la fel de importantă în prevenirea consumului de droguri.\n\nUn viitor mai sigur și mai sănătos pentru tinerii României\n\n„Vom dezvolta programe de consiliere și asistență psihologică pentru tinerii care au nevoie de suport, oferind ajutor specializat celor care se confruntă cu probleme de adicție, precum și celor cu probleme emoționale sau violenți. Întărirea parteneriatelor deja existente între școli, poliție și autoritățile locale va permite o mai bună monitorizare a situațiilor de risc și intervenția rapidă atunci când este nevoie. Sprijinirea creării unui corp de mediatori școlari, cu accent pe comunitățile dezavantajate, care să acționeze direct în școli, poate reduce considerabil incidența conflictelor între elevi și poate contribui la o atmosferă de încredere și colaborare”, a declarat Gabriel Ghilea, candidatul PSD Bihor pentru Senatul României.\n\nParlamentarii PSD își asumă responsabilitatea de a implementa soluții legislative, inspirate direct din Planul de guvernare PSD, pentru a asigura un viitor mai sigur și mai sănătos pentru generația tânără.\n\n„O școală modernă dotată la standarde europene, cu programe de tip afterschool, finanțate din bugetul de stat, poate asigura un mediu sigur, deoarece părinții își iau copii la ora 16.00, la finalul programului de muncă, după care pot participa la diferite activități extra-curriculare. În plus, vom milita pentru continuarea dezvoltării spațiilor destinate servirii mesei, astfel încât aceste programe afterschool să fie viabile”, a mai declarat Ghilea.\n\n\n\n Ghilea (41 de ani) este economist, în prezent ocupând funcția de subsecretar de stat în cadrul Ministerului Dezvoltării, Lucrărilor Publice și Administrației\n\nAcesta a precizat că parlamentarii social-democrați se angajează să promoveze și un program amplu de securizare a unităților de învățământ din Bihor, conform principiilor stabilite în programul de guvernare al PSD. Aceasta include instalarea unui sistem eficient de monitorizare video în toate școlile, cu respectarea normelor de protecție a datelor, astfel încât să fie prevenite comportamentele agresive și accesul persoanelor străine în incinta școlilor.\n\n„Nu trebuie să uităm nici de campaniile de informare în toate școlile din Bihor și în rândul părinților, prin care tinerii și adulții, deopotrivă, să conștientizeze riscurile consumului de droguri. Consider ca fiind importantă și introducerea în curriculum a unui opțional de educație pentru sănătate și o viață sănătoasă, cu module dedicate prevenției consumului de substanțe interzise. În cadrul acestor ore, elevii vor învăța despre consecințele devastatoare ale drogurilor asupra sănătății și vieții lor sociale și vor fi încurajați să facă alegeri responsabile”, a precizat Ghilea.\n\nProgramul PSD de guvernare prevede și colaborarea activă a autorităților locale cu organizațiile neguvernamentale și cu instituțiile specializate în combaterea dependențelor. ONG-urile pot aduce o contribuție importantă prin expertiza lor, iar parteneriatele public-private vor fi încurajate de social-democrați pentru a dezvolta programe sustenabile de informare și prevenție în rândul tinerilor.\n\n„Este momentul să investim cu adevărat în educație și siguranță, pentru o Românie sănătoasă și puternică. Numai printr-o abordare sistematică și susținută, bazată pe colaborare între toți actorii sociali, putem asigura protecția și bunăstarea tinerilor din județul Bihor și din întreaga țară”, a concluzionat Gabriel Ghilea.",
        "label": "Crisana"
    },
    {
        "title": "O tânără din Oradea are nevoie de ajutorul nostru - „Împreună pentru Ștefania”",
        "text": "Ștefania are nevoie urgentă de ajutorul nostru. La doar 17 ani, Ștefi a fost diagnosticată cu carcinom ovarian seros. Este o tânără deosebită, o elevă excelentă și un copil cuminte și muncitor, care și-a câștigat mereu aprecierea celor din jur prin perseverență și bunătate.\n\nCum ar fi să ai 17 de ani, să fie toată lumea a ta, să crezi că lumea se învârte în jurul tău, iar viața ta abia acum începe? Ștefania este o tânără din Oradea, voioasă, sufletistă, optimistă, plină de viață, însă, o boală urâtă a dorit ca totul să se oprească pentru ea. Povestea ei este una extrem de dureroasă. După primele două ședințe de chimioterapie, tratament standard în România, medicii au constatat că tânăra nu a răspuns la aceste proceduri. Din păcate, chimioterapia nu era compatibilă cu tipul de tumoare de care aceasta suferă. În disperare de cauză, specialiștii au decis o intervenție chirurgicală, dar nici aceasta nu a fost o soluție viabilă, tumoarea fiind prea extinsă.\n\nSingura speranță a venit din partea unei echipe de medici de la Viena, care au descoperit că tumoarea sa poate răspunde la o terapie hormonală, iar tratamentul trebuie început cât mai repede, pentru a avea șansa unei noi intervenții după trei luni. Terapia hormonală costă 3.000 de euro lunar, iar operația programată în viitor ajunge la 20.000 de euro.\n\nCosturile sunt copleșitoare pentru familia Ștefaniei, care însă nu și-a pierdut speranța. Pe lângă ajutorul pe care îl primește de la medici, tânăra are nevoie, mai mult ca oricând, de oameni cu suflet, care să-i fie aproape. Astfel, în data de 30 noiembrie, de la ora 17.00, la Sala de Evenimente Era Shopping Park, va avea loc un spectacol caritabil organizat pentru Ștefania de Mana Dance Academy, în colaborare cu artiști sufletiști din Oradea.\n\nIntrarea se va face pe baza de invitații, suma minimă fiind de 50 lei, fiecare reprezentând o donație. Invitațiile pot fi procurate de la Mana Rădoi sau\n\nCei care nu poot ajunge la eveniment o pot ajuta pe Ștefi donând direct în contul mamei: FRUNZA KINGA-TUNDE, IBAN: RO69CECEB00008RON3378945, CEC Bank; moneda: lei; Cod SWIFT: CECEROBUXXX.\n\nUn gest, oricât de mic, o poate ajuta pe Ștefania!",
        "label": "Crisana"
    },
    {
        "title": "Mergem la risc: În ciuda obligației legale, doar 1 din 5 bihoreni și-au asigurat locuințele împotriva dezastrelor naturale (FOTO)",
        "text": "Frica păzește bostănăria, ziceau bătrânii. În zilele noastre, teama că ți-ar putea fi luată casa de ape, surpată de cutremur ori înghițită de pământ poate fi „pasată” de proprietar firmelor de asigurări, care la nevoie le achită despăgubiri.\n\nMai mult, pentru că în ultimii ani fenomenele meteo extreme sunt tot mai frecvente, statul chiar obligă proprietarii să încheie o asigurare împotriva riscurilor de dezastre naturale. Totuși, abia o cincime dintre bihoreni dețin o poliță de asigurare obligatorie, așa numita PAD, care îi protejează de efectele dezastrelor, iar asta deși prețul ei este derizoriu.\n\nBIHOREANUL a încercat să afle de ce: oamenii fie nu știu despre asigurarea PAD, fie fac „economii”, astfel că legea este nefuncțională. Prin urmare, dacă se întâmplă o calamitate, paguba îi rămâne proprietarului.\n\nRomânii sunt o nație paradoxală, iar bihorenii nu fac excepție. Statistica Eurostat pe anul trecut arată că, dintre toți europenii, românii dețin în cea mai mare măsură locuințele în care trăiesc: 94,8% sunt proprietari, pe când media UE este de 69%.\n\nEvidențele Autorității de Supraveghere Financiară (ASF), valabile în septembrie 2024, arată pe de altă parte că românii țin la locuințe mai puțin decât la mașini: 60% au o asigurare obligatorie de tip RCA pentru acestea, dar numai 24% dețin o asigurare PAD pentru case și apartamente, care le dă dreptul la despăgubiri în caz de inundații, cutremure și alunecări de teren.\n\nÎn Bihor, rata de acoperire e și mai mică. Dacă la 30 septembrie aceasta era de 23,69% la nivel național, în județ este de numai 19,99%: doar 55.291 din 275.651 de proprietari au o asigurare PAD, cea mai ieftină: pentru o construcție din cărămidă ori bolțari plătesc 130 lei/an și pot primi 100.000 lei despăgubiri, iar pentru una din chirpici pot primi 50.000 lei dacă achită 50 lei/an.\n\n„Statul își rezervă dreptul de a nu acorda despăgubiri proprietarilor de locuințe avariate prin dezastre naturale dacă locuințele nu sunt asigurate printr-un contract PAD”. Așa prevede Legea 260/2008, prin care proprietarii sunt obligați să aibă o asigurare împotriva dezastrelor naturale, în caz contrar putând fi amendați cu sume între 100 și 500 lei.\n\nPentru a gestiona aceste asigurări, a fost înființat PAID (Pool-ul de Asigurare Împotriva Dezastrelor Naturale), o societate de asigurare-reasigurare cu capital privat formată prin asocierea a 12 companii de asigurare autorizate să încheie contracte PAD, care și-a început activitatea în 2010, când a fost emisă prima poliță de acest fel.\n\nDupă 14 ani, însă, bilanțul este foarte subțire și nu ar ieși în evidență dacă într-un loc sau altul din țară nu s-ar întâmpla tot mai des calamități. În septembrie anul acesta, în Vaslui și Galați au fost inundații care au avariat peste 7.000 de case, dar PAID a întocmit doar 438 dosare de daune, căci numai atâți proprietari aveau polițe. În noiembrie 2023 a fost cutremur în Gorj, și numai 9% dintre case erau acoperite cu asigurare PAD ș.a.m.d.\n\nTocmai pentru că situația nu este roz, ASF, PAID și UNSAR (Uniunea Națională a Societăților de Asigurare din România) desfășoară în țară, periodic, o Caravană PAD, menită, cel puțin declarativ, să-i facă pe cetățeni să conștientizeze importanța asigurării obligatorii a locuințelor.\n\nLa jumătatea lunii octombrie, cinci reprezentanți ai acestor entități au ajuns și la Oradea, dar a ieșit o treabă de mântuială: au vorbit la Primărie pentru aproximativ 20 de persoane, căci la întâlnire n-au participat reprezentanți ai asociațiilor de proprietari, care să fi fost mobilizați de municipalitate, iar cei ai ASF, PAID și UNSAR n-au ieșit în stradă pentru a interacționa cu orădenii și a promova cu adevărat asigurarea obligatorie a locuințelor.\n\nOficialii s-au mulțumit să deplângă rata scăzută de acoperire cu polițe PAD în Bihor și au dat câteva exemple de orașe și comune cu cea mai mare acoperire.\n\nCulmea e că site-ul PAID nu oferă informații privind acoperirea pe localități, BIHOREANUL obținându-le abia în urma unei solicitări scrise. Potrivit datelor primite, în Oradea gradul de acoperire este de 26,89% (sunt asigurate 28.494 dintre cele 105.958 locuințe), în Beiuș 26,31%, în Salonta 18,33%, în Marghita 14,93%, în Aleșd 20,53%, în Ștei 20,09%, în Nucet 22,17%, în Valea lui Mihai 11,57% și în Săcueni abia 6,48% (277 case din 4.277).\n\nLa nivel de comune, doar în cele din Zona Metropolitană Oradea locuitorii și-au asigurat casele în proporție mai mare: Sântandrei 43,27%, Nojorid 29,70%, Biharia 26,59%, Sânmartin 24,52%. Acoperire relativ bună comparativ cu situația de ansamblu mai există dincolo de Beiuș, în Buntești 34,81%, Rieni 30,66%, Pietroasa 28,65%, Câmpani 23,56%.\n\nÎn restul județului, acoperirea atinge rar 10%. Este cazul comunelor cu populație predominant maghiară - Cherechiu (5,29%), Șimian (5,49%), Tarcea (6,97%), Sălacea (7,48%), dar situația e aceeași și în Brusturi (8,08%), Balc (7,56%), Batăr (5,10%), Căpâlna (9,91%), Copăcel (7,02%), Derna (6,82%), Sârbi (8,47%).\n\nPentru a forța proprietarii să-și asigure locuințele, la finele anului trecut a fost modificată Legea 260/2008, astfel că la orice intervenție în Cartea Funciară aceștia trebuie să facă dovada poliței. Pe scurt, nu se mai pot întăbula fără PAD, deci își fac asigurarea de musai.\n\nO altă modificare obligă primăriile să trimită semestrial înștiințări proprietarilor neasigurați, precizându-le că riscă să fie amendați. Degeaba, după cum recunoaște primarul Oradiei, Florin Birta. „Niciun primar nu va amenda 80% din locuitori”, a spus acesta la întâlnirea cu reprezentanții ASF, PAID și UNSAR.\n\nMotivele sunt lesne de înțeles: pe de o parte, niciun primar nu vrea să-și ridice în cap alegătorii, mai ales în an electoral, pe de alta fiindcă pe vechea formă a legii sumele colectate din amenzi oricum nu mergeau la primării decât în parte, legea fiind schimbată pentru cointeresarea acestora pentru ca toți banii din amenzi să rămână la bugetele locale.\n\nBrokerul de asigurări Gabriela Pop consideră ineficace atât legea, cât și sistemul, dovadă fiind gradul mic de acoperire cu polițe PAD la nivel național după 14 ani de PAID. „Nu se fac campanii de educare și promovare serioase”, spune ea, fapt care și explică situația din comunitățile mici și din cele cu minorități, mai puțin informate.\n\nPe de altă parte, afirmă brokerul, bihorenii nu percep ca reale riscurile acoperite de PAD, adică inundațiile, cutremurele și alunecările de teren. „Impresia este că suntem mai puțin expuși acestor riscuri și că ne confruntăm cu altele, cum am văzut în ultimii ani: furtuni, vijelii, grindină. S-a discutat despre adăugarea de riscuri noi la sistem, dar până acum fără rezultat”.\n\nPână să fie modificată din nou legea și în acest sens, oamenii rămân cu locuințele neasigurate, atât din cauză că nu realizează riscurile, cât și fiindcă statul își face, ca de obicei, treaba pe jumătate.\n\nPotrivit brokerului Gabriela Pop, faptul că în Oradea și în Zona Metropolitană acoperirea cu polițe PAD depășește media județului se explică prin numeroasele tranzacții imobiliare, care impun verificarea asigurării la notarea în CF.\n\nBrokerul afirmă că o mare parte a proprietarilor de case și apartamente preferă, în realitate, polițele facultative, care includ atât asigurarea PAD, cât și la alte riscuri, la care se consideră mai expuși, cum ar fi cele de incendiu, trăsnet, explozie, grindină, tornadă și chiar vandalism. „Tot mai mulți vor să acopere riscurile de furtuni, după fenomenele care au afectat în 2017 zona Rieni, anul trecut Oradea, iar în vara asta zona Nojorid”, spune Popa.\n\nÎn plus, tot mai mulți proprietari se asigură și pentru răspunderea civilă față de vecini (dacă îi inundă sau le iau foc casele într-un incendiu pornit din locuințele lor), pentru refularea apei din conductele de canalizare și chiar pentru asistență tehnică la domiciliu (asiguratorul trimițând meșteri care să repare instalații electrice, sanitare și termice avariate).\n\nAnul acesta, în baza unor astfel de polițe, un asigurator a plătit daune de 10.546 lei unui proprietar din Nojorid căruia grindina i-a avariat fațada casei (tencuiala și izolația din polistiren). O altă firmă a achitat 1.500 lei altui localnic, pentru policarbonatul de pe poartă ciuruit. De asemenea, o altă companie a achitat 230.000 lei unui orădean căruia i-a ars apartamentul, în baza unei polițe care l-a costat sub 300 lei. Astfel de asigurări costă între 200 și 500 lei pe an.",
        "label": "Crisana"
    },
    {
        "title": "ACS Pro Volley Oradea, pe primul loc după ce a câştigat toate jocurile turneului de la Râmnicu Vâlcea",
        "text": "Voleibaliştii de la ACS Pro Volley Oradea au avut evoluţii foarte bune la primul turneu al campionatului Diviziei A2, Seria Vest, competiţie care s-a desfăşurat în perioada 8-10 noiembrie la Râmnicu Vâlcea.\n\nElevii antrenorului Daniel Todoran s-au impus în toate cele trei partide susţinute şi s-au instalat pe prima poziţie a clasamentului.\n\nÎn prima etapă, ACS Pro Volley Oradea a câştigat cu 3-1 duelul cu CS Provolei Arad, după ce pe seturi s-a consemnat: 25-21, 17-25, 25-14 şi 32-30.\n\nZiua următoare, în cadrul etapei a II-a, orădenii au servit replica gazdelor de la CS Vâlcea 1924, echipă pe care au întrecut-o, de asemenea, cu scorul de 3-1. Pe seturi, de această dată a fost: 20-25, 25-13, 25-16 şi 25-21.\n\nÎn ultima zi, ultima etapă de turneu, ACS Pro Volley Oradea a avut-o ca adversară pe formaţia orădeană LPS Bihorul, într-un derby bihorean, care s-a dovedit a fi echilibrat şi câştigat în cele din urmă în cinci seturi de elevii antrenorului Daniel Todoran. ACS Pro Volley a câştigat primul set cu 25-14, după care cei de la LPS Bihorul şi le-au adjudecat pe următoarele două, cu 26-24 şi cu 25-19. Sfertul al patrulea a revenit din nou celor de la ACS Pro Volley, cu 25-22. În decisiv, tot ACS Pro Volley s-a impus, cu 15-8, şi astfel şi-a adjudecat partida cu scorul de 3-2.\n\n„Am avut o evoluţie bună la acest prim turneu. Am încercat să închegăm lotul, mai ales că avem jucători noi, patru jucători noi faţă de anul trecut. Astfel, am încercat să facem relaţiile de joc cât mai bune, dar s-au văzut şi rezultatele. Am avut primele două jocuri câştigate cu 3-1, cu cei de la Arad și cu echipa gazdă, după care, la final, ne-am impus cu 3-2, când am schimbat jucătorii între ei, să vedem cum evoluează toată echipa în mai multe formule de joc. Cu acest prilej, aş dori să mulţumesc şi Primăriei Municipiului Oradea şi tuturor sponsorilor şi oamenilor care ne-au ajutat”, a declarat pentru Bihoreanul, după turneu, antrenorul principal al echipei de volei masculin ACS Pro Volley Oradea, Daniel Todoran.\n\nLa turneul de la Râmnicu Vâlcea, pentru ACS Pro Volley Oradea au evoluat: Drăgan George (C), Lung Emanuel, Abrudan Moisa, Pusta David, Miclăuş Geany, Ghiulan Darius, Holhoş Adrian, Bot Ruben, Maier Cristian, Boldiş Denis, Jugan Alin, Pop Eduard şi prof. Todoran Daniel.\n\nUrmătorul turneu al noii ediţii de campionat din Divizia A2, Seria Vest la volei masculin va avea loc la Arad în perioada 22-24 noiembrie.",
        "label": "Crisana"
    },
    {
        "title": "„35 de ani de la căderea regimurilor comuniste în Europa de Est” - Conferință și vernisaj la Bădăcin",
        "text": "Muzeul Țării Crișurilor Oradea – Complex Muzeal anunță itinerarea expoziției ,,Lagărul din Cetatea Oradea”, care va fi deschisă la Casa Memorială „Iuliu Maniu” din Bădăcin (jud. Sălaj).\n\nEvenimentul va avea loc joi, 14 noiembrie, cu ocazia evenimentului „34 de ani de la căderea regimurilor comuniste în Europa de Est”, organizat de Casa Memorială „Iuliu Maniu”, în parteneriat cu Fundația Corneliu Coposu, Fundația Academia Civică și Muzeul Țării Crișurilor Oradea - Complex Muzeal. Acesta va începe la ora 13.00 și va cuprinde două părți.\n\nÎn prima parte a evenimentului, va avea loc o conferință susținută de istoricul și scriitorul francez Thierry Wolton, profesor la École Supérieure de Commerce din Paris, preocupat în mod special de istoria regimurilor comuniste, de Războiul Rece și de inﬂuența sovietică în Occident. Câteva dintre publicațiile sale au apărut și în limba română, precum KGB-ul în Franța (1992); Roșu-brun: Răul secolului (1999); KGB-ul la putere: Sistemul Putin (2008); O istorie mondială a comunismului ( volumul I 2018, volumul al II-lea 2019); Negaționismul de stânga (2019). La această conferință vor lua, de asemenea, cuvântul Ion-Andrei Gherasim, președintele Fundației Corneliu Coposu, și Ioana Boca, director executiv al Fundației Academia Civică.\n\nÎn partea a doua a evenimentului, va avea loc vernisajul expoziției „Lagărul din Cetatea Oradea”, în cadrul căruia este invitată să ia cuvântul dr. Cristina Pușcaș, istoric la Muzeul Țării Crișurilor Oradea. Expoziția aduce în prim-plan istoria Lagărului de Internare nr. 1, care a funcționat în Cetatea Oradea. De asemenea, oferă informații despre acest lagăr de tranziție, aici fiind închiși nu doar etnici sași și șvabi, ci și soldați din Wehrmacht și SS, alături de cei suspectați de legături cu diverse mișcări sau acuzați de contrabandă și încercări ilegale de trecere a frontierei.\n\nExpoziția va putea fi vizitată la Casa Memorială „Iuliu Maniu” până în 26 ianuarie 2025.",
        "label": "Crisana"
    },
    {
        "title": "România va juca cu Olanda in optimile EURO 2024 - Zi de Zi",
        "text": "România a terminat la egalitate 1-1 meciul decisiv cu Slovacia și s-a calificat în optimile de finală ale Euro 2024, unde va întâlni Olanda marți, 2 iulie. După ce și meciul Belgia – Ucraina s-a încheiat 0-0, România a terminat grupa pe primul loc și se pregătește de optimile de finală pentru prima oară după 20 de ani.\n\nRomânia, Belgia și Slovacia au ocupat primele trei locuri în grupă și s-au calificat în optimi, în timp ce Ucraina a plecat acasă, tot cu 4 puncte, dar cu golaveraj negativ.\n\nPovestea României la Euro2024 continuă cu încă cel puțin un meci, cel din optimi. Dar marele câștig al acestui turneu e redescoperirea naționalei de fotbal, regăsirea unei seriozități ce părea pierdute, a unei etici a muncii pe care Edi Iordănescu a imprimat-o de la primul jucător titular până la ultima rezervă.\n\nTocmai așa se explică și susținerea fără precedent a tricolorilor de către zecile de mii de suporteri care au călătorit în Germania la fiecare meci, așa se face că suporterii au cântat la fiecare meci, în timpul jocului, imnul național. E vorba de o comuniune pe care românii nu au mai simțit-o cu naționala de pe vremea generației de aur.",
        "label": "Crisana"
    },
    {
        "title": "Premiile Emmy 2024 – “Shōgun” a doborât recordul cu 18 victorii într-un singur sezon - Zi de Zi",
        "text": "Serialul “Shogun”, bazat pe un roman din 1975 care prezintă jocurile de putere din Japonia secolului al XVII-lea, a câștigat patru premii, cărora li se adaugă cele 14 obținute la gala Creative Arts Emmy, care este dedicată recunoașterii realizărilor din domeniile coregrafiei, castingului și cascadoriilor.\n• cea mai bună dramă: Shogun (FX, deținut de Disney)\n• cel mai bun actor în rol secundar dintr-o dramă: Billy Crudup – The Morning Show\n• cea mai bună actriță în rol secundar dintr-o dramă: Elizabeth Debicki – The Crown\n• cel mai bun actor în rol secundar într-o comedie: Ebon Moss-Bachrach – The Bear\n• cea mai bună actriță în rol secundar dintr-o comedie: Liza Colon-Zayas – The Bear\n\nCea de-a 76-a ediție a premiilor Emmy pentru televiziune a avut loc la Peacock Theater din Los Angeles. A fost cea de-a doua ediție a Premiilor Emmy organizată în acest an, întrucât evenimentul din 2023 a fost amânat patru luni, până în ianuarie 2024, pe fondul grevei actorilor de la Hollywood. Marele câștigător a fost, atunci, serialul Succession produs de HBO, care a luat șase premii.",
        "label": "Crisana"
    },
    {
        "title": "Persoanele neasigurate sunt incluse în programul de depistare şi confirmare a afecţiunii oncologice - Servicii de prevenţie gratuite",
        "text": "Persoanele neasigurate pot beneficia de servicii de prevenţie, de depistare şi confirmare a afecţiunii oncologice, decontate de sistemul asigurărilor sociale de sănătate, au precizat, miercuri, reprezentanţii Casei Naţionale de Asigurări de Sănătate (CNAS).\n\nPotrivit sursei citate, pentru a beneficia de aceste servicii, o astfel de persoană trebuie să se înscrie pe lista de pacienţi a unui medic de familie, la alegerea sa, apoi se programează şi se prezintă la o consultaţie de prevenţie la medicul respectiv.\n\nConsultaţiile de prevenţie pentru persoanele neasigurate se acordă pe grupe de vârstă, sunt decontate de casa de asigurări de sănătate astfel: două consultaţii pe an pentru persoanele cu vârsta între 18 şi 39 ani, până la 3 consultaţii pe an pentru persoanele peste 40 de ani care nu sunt în evidenţa medicului de familie cu alte afecţiuni cronice, până la 2 consultaţii pe an pentru persoanele de peste 40 de ani care sunt în evidenţa medicului de familie cu afecţiuni cronice.\n\nMedicul de familie va evalua riscul ca pacientul să aibă o boală ascunsă, fără simptome, iar în funcţie de evaluare poate decide să trimită pacientul la analize medicale de prevenţie gratuite şi îi va înmâna acestuia un bilet de trimitere (formular dedicat, marcat cu PREV 1.7).\n\n„Dacă la oricare din consultaţii medicul de familie va avea suspiciunea că pacientul are o formă de cancer (boală oncologică), pentru confirmarea sau infirmarea suspiciunii îl va putea trimite, după caz: să efectueze analize medicale gratuite, radiografii, ecografii, ale căror rezultate vor fi apoi interpretate de medicul de familie, să fie consultat ambulatoriu de un medic specialist, să fie internat în regim de spitalizare de zi\", afirmă sursa citată.\n\nDe asemenea, pe baza biletului de trimitere, medicul specialist din ambulatoriu va putea acorda pacientului persoană neasigurată consultaţii pentru depistarea afecţiunilor oncologice (se decontează maximum două consultaţii/trimestru/persoană, prezentarea la a doua consultaţie făcându-se direct, fără alt bilet de trimitere).\n\nCNAS afirmă că medicul specialist va putea efectua proceduri diagnostice şi servicii medicale în scop diagnostic şi va putea elibera pacientului bilete de trimitere (marcate SO), pentru: un alt medic specialist, analize de laborator, radiografii, ecografii, spitalizare de zi.\n\n„Pe baza biletului de trimitere de la medicul de familie sau de la specialistul din ambulatoriu marcate SO, în spitalizare de zi se va efectua: diagnosticarea afecţiunii oncologice, evaluarea extensiei tumorale, evaluarea statusului clinico-biologic al pacientului cu afecţiune oncologică. Se recomandă ca aceste servicii să fie efectuate în maximum 28 de zile de la deschiderea primei foi de spitalizare de zi\", susţine aceeaşi sursă.\n\nTot în spital se pot efectua şi servicii medicale în scop diagnostic-caz pentru depistarea precoce a cancerului de col uterin şi a cancerului de sân.\n\nPotrivit CNAS, după confirmarea diagnosticului de boală oncologică, pacientul neasigurat va putea fi inclus în Programul naţional de oncologie şi, dacă nu are nicio sursă de venit, după includerea în program va putea deveni persoană asigurată fără plata contribuţiei, până la vindecarea respectivei afecţiuni.\n\nReprezentanţii CNAS menţionează că fondurile necesare pentru decontarea serviciilor medicale acordate persoanelor neasigurate nu se asigură din contribuţiile plătite de persoanele asigurate, ci printr-o alocare suplimentară separată, din bugetul de stat.",
        "label": "Crisana"
    },
    {
        "title": "S-a supărat Orban: ”Cei care cred că în România e mai bine, să se mute acolo” - Zi de Zi",
        "text": "S-a supărat Orban: ”Cei care cred că în România e mai bine, să se mute acolo”\n\nS-a supărat Orban: ”Cei care cred că în România e mai bine, să se mute acolo”, a spus premierul Ungariei după o analiză care arată că tot mai mulți maghiari vin să muncească în România\n\nPremierul Viktor Orban a transmis, luni, că ”cei care cred că în România e mai bine, să se mute acolo”, transmite hvg.hu. Declarația premierului Ungariei vine după publicarea unei analize în revista maghiară Portofolio.hu, care arată că tot mai mulți maghiari aleg să muncească în Slovacia și România:\n• „Pentru cei care simt că românii ne întrec, le recomand să se mute acolo, iar apoi, când se întorc, să discutăm despre ce au trăit”, a declarat premierul Viktor Orbán în Parlament, ca răspuns la mai multe întrebări.\n\nPotrivit unei analize recente publicate de revista financiară maghiară Portofolio.hu, pe lângă Austria, locuitorii din Ungaria merg să muncească și în Slovacia și România.\n\nNumărul persoanelor angajate care locuiesc în Ungaria, dar lucrează în străinătate a depășit 122.000 în 2022, reprezentând 2,9% din forța de muncă internă.\n\nKassa din Slovacia a atras lucrători din comunele nordice ale județului Borsod-Abaúj-Zemplén, iar Oradea din România din comunele sud-estice ale județului Bihor.\n\nSándor Baja, directorul general al Randstad, o agenție de recrutare și muncă temporară în Ungaria, Republica Cehă și România, a declarat, în cadrul conferinței Portfolio Budapest Economic Forum 2024:\n\n„Dacă ați merge în Bihor, ați fi uimiți de numărul de autobuze care duc muncitorii maghiari la Oradea”.\n\nÁrpád Boros, country manager pentru Ungaria și România la Staufen international consultancy, a subliniat că România nu mai este o țară cu costuri reduse și că liderii de afaceri își dau seama că nu se pot baza doar pe salarii mici.\n\nÎn ceea ce privește salariile, România a ajuns din urmă Ungaria, sau există regiuni în care salariile sunt poate chiar mai mari, mai scrie Portofolio.hu.",
        "label": "Crisana"
    },
    {
        "title": "A murit Christoph Daum, fostul antrenor al Naționalei de fotbal - Zi de Zi",
        "text": "Christoph Daum, fostul selecționer al României, a murit sâmbătă, la Koln, la vârsta de 70 de ani, anunță Digi Sport. Daum suferea de cancer pulmonar. Fostul selecționer al României și-a descoperit afecțiunea în urmă cu doi ani, dar boala s-a agravat în ultimele luni, după ce a efectuat îndelungi ședințe de chimioterapie. „După ultimele împrejurări, nu voi fi mai bine”, spunea Christoph Daum, la începutul anului, pentru presa germană. Christoph Daum „a murit în pace, în mijlocul familiei”, a transmis publicația germană BILD. Daum a antrenat Naționala de fotbal a României timp de 14 luni, între iulie 2016 și septembrie 2017. Trei victorii, patru înfrângeri și trei remize reprezintă bilanțul lui Daum pe banca României.",
        "label": "Crisana"
    },
    {
        "title": "Euro 2024. România a fost eliminată din competiție, în optimi. A fost învinsă de Olanda, cu 3-0 - Zi de Zi",
        "text": "Euro 2024. România a fost eliminată din competiție, în optimi. A fost învinsă de Olanda, cu 3-0\n\nRomânia și Olanda s-au întâlnit în optimile competiției, la Munchen, pe același stadion unde naționala a învins Ucraina cu 3-0. Tricolorii au început în formula: Niță – Rațiu, Drăgușin, Burcă, Mogoș – M. Marin – Man, Stanciu, R. Marin, I. Hagi – Drăguș.\n\nMeciul a fost dominat clar de Olanda, care și-a creat foarte multe ocazii de a înscrie. În faza următoare, olandezii vor întâlni învingătoarea dintre Austria și Turcia. România părăsește competiția în optimi, după ce a câștigat grupa din care a făcut parte.\n\nOlanda a continuat să domine și a avut două ocazii importante de a înscrie în primele 15 minute de după reluarea jocului. Depay a fost foarte aproape de a marca după o bâlbâială în careul nostru, dar Niță a reușit să prindă mingea, în cele din urmă. Apoi, Van Dijk a trimis mingea în bară, după o centrare venită din corner. Olandezii au avut și un gol anulat pentru ofsaid, în minutul 63.\n\nÎn minutul 68, Olanda a avut o nouă șansă de a înscrie. Memphis Depay a trimis pe sub zid, din lovitură liberă, însă balonul a trecut puțin pe lângă bară. Olandezii au majorat diferența prin Donyell Malen, în minutul 83. Același Malen a dus scorul la 3-0, în prelungirile partidei, după un contraatac.\n\nRomânia a dominat începutul de meci și și-a creat două șanse de a înscrie în primul sfert de oră. Totuși, olandezii au deschis scorul în minutul 20 prin Cody Gakpo, după o greșeală a portarului Niță. În minutul 23, după o fază cursivă, Dennis Man a avut o șansă de a înscrie, însă acesta a șutat slab din mijlocul careului. După acest moment, Olanda a presat și a avut o șansă foarte mare de a înscrie, însă Radu Drăgușin a respins în ultimul moment. În minutul 44, după o greșeală a lui Racovițan, Olanda a avut din nou o mare ocazie de a înscrie.\n\nBilanțul întâlnirilor înainte de acest meci era clar nefavorabil României. Tricolorii au învins o singură dată Olanda, în 2007, într-un meci disputat la Constanța. Dintr-un total de 14 partide, de dinainte acestui meci, Olanda a câștigat zece, iar în trei dintre ele s-a înregistrat un meci egal.",
        "label": "Crisana"
    },
    {
        "title": "O foarte-bunăciune! Înalta Curte a decis ca fosta directoare a Casei Corpului Didactic Bihor să fie din nou evaluată",
        "text": "În timp ce procesul privind fraudarea concursului directorilor de școli din toamna anului 2021 abia va începe la Tribunalul Bihor, fosta directoare a Casei Corpului Didactic, Mioara Țigan, cea acuzată că a modificat lucrarea candidatului Sorin Cuc astfel încât acesta să promoveze examenul, a înregistrat o altă victorie în justiție.\n\nÎnalta Curte de Casație și Justiție i-a dat definitiv dreptate femeii într-un proces în care a cerut anularea evaluării pe care Ministerul Educației i-a făcut-o în 2022, când, în baza activității directoriale din anul precedent, n-a mai notat-o cu calificativul „foarte bine”, cu care era obișnuită, ci doar cu „bine”.\n\nProfesoara s-a plâns că notarea a fost influențată de mediatizarea scandalului în care era implicată și în care se pretinde nevinovată.\n\nÎn replică, Ministerul a arătat că a fost evaluată după merite, nu după articolele din presă, și că n-a făcut chiar tot ce ținea de ea, ca directoare, iar calificativul oricum nu i-a influențat cu nimic cariera sau salariul.\n\nInvocând totuși procedura de evaluare și pe cea de soluționare a contestației, judecătorii i-au dat dreptate lui Țigan, astfel că raportul a fost anulat, cu tot cu calificativ, iar Ministerul trebuie să-i facă altă evaluare și, bineînțeles, să-i plătească avocații.\n\nMiza nu este decât una personală, pentru că profesoara, de fapt, nu mai ocupă nicio funcție în învățământ. Dar, indiferent ce se va întâmpla în dosarul penal în care e inculpată, se va putea lăuda că a fost o directoare foarte bună.",
        "label": "Crisana"
    },
    {
        "title": "Analiză: Marcel Ciolacu și „Calea sigură pentru România” - propuneri, obiective și provocări",
        "text": "Marcel Ciolacu, candidatul PSD la Președinția României, își centrează programul de țară pe un set de măsuri orientate către bunăstarea cetățenilor și reducerea decalajelor economice. Programul „Calea sigură pentru România” propune soluții pentru creșterea veniturilor, consolidarea clasei de mijloc și reducerea sărăciei, promițând transformări economice substanțiale până în 2029.\n\n„Maximizarea bunăstării românilor trebuie să fie obiectivul principal al oricărui președinte sau guvern”, declară Marcel Ciolacu, subliniind că viziunea sa se bazează pe un model economic fundamentat pe investiții masive. Programul PSD propune atingerea unor indicatori economici precum: intrarea României în primele 45 de țări în privința dezvoltării umane și în primele 30 la nivel global privind calitatea vieții.\n\nDezideratul este acela de a aduce puterea de cumpărare a românilor la media Uniunii Europene până în 2029. Pentru a atinge acest obiectiv, creșterea salariilor și pensiilor reprezintă un pilon central al programului.\n\nCiolacu propune o serie de măsuri pentru creșterea veniturilor, cu obiective clare:\n\n- Salariul mediu brut să ajungă la 2.600 de euro/lună, iar salariul minim brut la 1.300 de euro/lună.\n\n- Crearea a 1,5 milioane de locuri de muncă cu salarii nete de peste 1.500 de euro.\n\n- Protejarea puterii de cumpărare a pensionarilor, prin creșterea pensiei medii la 810 euro, iar a pensiei minime la 415 euro.\n\nReducerea taxelor și impozitelor la salariații cu venituri mici și medii este o altă prioritate pentru mandatul prezidențial al lui Marcel Ciolacu. Este vorba despre scăderea taxelor și impozitului cu până la 5 puncte procentuale la salariile brute de sub 5.700 de lei, respectiv 8.500 de lei în 2029, regresiv și în funcție de numărul de copii.\n\nPentru a sprijini competitivitatea economică, Marcel Ciolacu propune investiții în educația și calificarea forței de muncă. Sistemul de vouchere pentru reconversie profesională, cu valori de până la 800 de euro, are potențialul de a atrage investitori în domenii care necesită personal calificat.\n\nUn alt punct central al programului îl reprezintă combaterea sărăciei. Planul vizează reducerea numărului de persoane aflate în deprivare materială severă cu 1,9 milioane în cinci ani. Soluțiile propuse includ investiții în infrastructura rurală, dezvoltarea serviciilor comunitare integrate și sprijin pentru persoanele vulnerabile, vârstnice sau cu dizabilități.\n\n„Toți cetățenii trebuie să aibă acces la locuri de muncă bine plătite și la servicii de calitate, indiferent de locul în care trăiesc,” afirmă Ciolacu.",
        "label": "Crisana"
    },
    {
        "title": "Nu ratați noul BIHOREANUL tipărit: Alegerile scot la iveală o serie de partide obscure și candidați ciudați",
        "text": "Luni, 21 octombrie, a apărut o nouă ediție a BIHOREANULUI tipărit, împreună cu suplimentul Oradea Noastră. Dintre subiecte:\n\nÎmbulzeală de candidați: 248 de pretendenți din Bihor la fotoliile de senator și deputat\n\n- PNL, UDMR, PSD și USR se bat să-și păstreze mandatele, iar AUR să le obțină, cu o „vedetă” impusă de la centru\n\n- Scrutinul a scos din adormire o puzderie de partide obscure, despre care nu au auzit nici măcar politicienii cu experiență\n\n- În cursa pentru Senat s-a înscris încă un Bolojan, la fel ca în 2008 la alegerile pentru Primăria Oradea\n\n- În ciuda cazierelor penale, și-au depus candidatura inclusiv cei doi orădeni care și-au însușit brandul Arsenie Boca!\n\nȘeful DGASPC Bihor, Călin Puia, a abonat la bugetul instituției trei firme cărora le-a dat peste 1,14 milioane euro fără nicio licitație.\n\nÎn mai puțin de doi ani, DGASPC a făcut 154 de achiziții directe de la două firme patronate de soții unor șefe de centre pentru copii și adulți cu handicap, care au primit exclusivitate pentru reparațiile de echipamente și clădiri, iar de la o alta, prin alte 114 achiziții directe, a cumpărat alimente la prețuri umflate.\n\nAnchetă pentru violenţe la Spitalul de Psihiatrie și pentru Măsuri de Siguranţă din Ștei.\n\nCercetările se desfăşoară concomitent cu cele ale Ministerului Sănătăţii, după constatările unui organism pentru protecţia drepturilor persoanelor cu dizabilităţi, care a găsit la Ştei pacienți bătuţi şi ţinuţi în condiţii mizere, dar şi un aparat de electroşocuri, considerat „instrument de tortură psihică şi fizică”.\n\nRata șomajului în județul Bihor este în creștere deja de o jumătate de an.\n\n90% dintre angajații disponibilizați provin din domeniul producției de încălțăminte și textile, iar industriile producătoare de componente auto și construcții, care până acum preluau o parte din muncitori, se confruntă și ele cu o scădere a comenzilor și amenințarea creșterii fiscalității începând din 2025.\n\nTinerii orădeni merită un festival doar al lor, par să spună organizatorii Oradea Nights Festival, care-l prezintă drept „cel mai cool eveniment urban”.\n\nLa ediția a doua, „headliner” va fi DJ-ul Fedde Le Grand, ascultat, premiat și chemat la festivaluri. Pe scenă vor urca, însă, mai mulți artiști, pe mai multe gusturi, în două nopți care se anunță tentante pentru cei aflați în căutare de distracție.\n\nDe anul viitor, regulile de salubritate din Sânmartin, cea mai mare comună vecină Oradiei, se schimbă. Localnicii vor continua să colecteze deșeurile separat, însă nu vor mai plăti o taxă locală de salubritate către Primărie, ci facturi lunare către operatorul RER Vest. Pentru asta, trebuie să încheie contracte cu compania de salubritate.\n\nAjuns în fața porții, cu toți ochii ațintiți asupra lui și nevoit să ia foarte rapid o decizie, un fotbalist va încerca să recreeze mișcarea pe care a exersat-o de mii de ori la antrenament. Reușita lui va fi definită, însă, de felul în care reușește să-și stăpânească trăirile interioare în acel moment, concluzie la care au ajuns de mult cluburile sportive din străinătate, unde psihologia sportivă este obligatorie pentru cei care fac performanță.\n\nFoști practicanți ai sportului rege, doi antrenori orădeni, Cristian Mureșan și Ovidiu Silaghi, și-au propus să scoată pe teren cei mai buni fotbaliști, așa că clubul pe care îl conduc este primul club local de juniori ce colaborează cu un psiholog, pentru a antrena mental copiii.\n\nBihorul nu stă grozav cu conectivitatea. Autostrada zace în nelucrare de 20 de ani și, deși tronsoanele din județ sunt licitate și atribuite, încă nu s-a dat ordinul de începere a lucrărilor, pentru că Guvernul nu mai are nicio lețcaie. Taromul practică niște prețuri nerușinate, așa că numai cei cărora statul le decontează biletele își mai permit să meargă în Capitală. Iar trenul este un vis frumos: ministrul Transporturilor are visuri erotice când ne amăgește că electrificarea și dublarea liniei Oradea - Cluj se va încheia în 2026...\n\nAvem din ce alege\n\nAfirmația ar putea să pară scandaloasă, însă chiar cred - și încerc să și argumentez - că bihorenii, cel puțin, au cu cine vota. Da, ofertele de candidaturi, și pentru Parlament, și pentru Președinție, sunt pestrițe tare, dar însăși varietatea lor face imposibil ca alegătorilor să nu le fie pe plac una sau alta dintre ele.\n\nBihorenii convinși de rezultatele deja demonstrate de Ilie Bolojan, de pildă, care s-au obișnuit cu gândul că a face 70 de kilometri de drumuri noi în nici 4 ani este o normalitate ce poate fi extinsă și dincolo de limitele județului, vor pune ștampila pe liberalii acestuia. Ba o pot face, paradoxal, și cei care ard de nerăbdare să „scape” de el, să-l vadă plecat din Bihor...\n\nAșa cum arătam săptămânile trecute, în sistemul de drept românesc accesul la justiție, cu unele excepții, nu este gratuit. Pentru a ajunge să îți expui pretențiile în fața unui judecător, cu titlu prealabil, trebuie să vâri, mai mult sau mai puțin, mâna în buzunar.\n\nDacă în materialele precedente am văzut cum se calculează taxele de timbru la valoarea pretențiilor solicitate și ce procese sunt scutite de la plata taxei de timbru, săptămâna aceasta vom vedea ce procese se timbrează cu sume mai mici decât cele calculate la valoare.\n\nGreu de negociat: UDMR le cere liberalilor un viceprimar în Oradea și un vicepreședinte la CJ Bihor; Justiție întârziată: Soţii Dindelegan şi fosta decăniță Chipea scapă de proces. De ce merge rectorul Bungău mai departe; Minunea din proces: Spitalul CFR din Oradea rămâne al statului, călugărițele au renunțat la judecată; Conducere cu termen redus: Directorul adjunct de la SC Turism Felix a demisionat din funcție; Filajele doamnei Raita: Soția evazionistului vede urmăritori în fiecare mașină din vecini; Umbra lui Funar la Oradea: Fostul primar PUNR al Clujului se ține de procese în loc să vadă de nepoți.\n\nÎn contextul noii legi a pensiilor, care îi obligă pe mulți cetățeni să scotocească arhivele pentru dovezi ale activităților prestate la muncă și, mai ales, a veniturilor realizate, Inspectoratul Teritorial de Muncă Bihor a transmis o serie de precizări privind obligațiile angajatorilor de a furniza aceste adeverințe angajaților sau foștilor angajați.",
        "label": "Crisana"
    },
    {
        "title": "România s-a calificat in optimile EURO 2024 de pe primul loc in Grupa E - Zi de Zi",
        "text": "România s-a calificat in optimile EURO 2024 de pe primul loc in Grupa E\n\nRomânia a terminat la egalitate 1-1 meciul decisiv cu Slovacia și s-a calificat în optimile de finală ale Euro 2024. După ce și meciul Belgia – Ucraina s-a încheiat 0-0, România a terminat grupa pe primul loc și se pregătește de optimile de finală pentru prima oară după 20 de ani. Meciul a avut accente dramatice în primele 55 de minute: Slovacia a deschis scorul și România a egalat după un penalty scos de Hagi și transformat de Răzvan Marin, plus câteva ocazii uriașe la ambele porți.\n\nÎn ultimele zece minute, cele două echipe, încurcate și de ploaia torențială care a înmuiat terenul, au redus turația motoarelor și au intrat la cabine cu un rezultat care le califică, la braț, în optimi.",
        "label": "Crisana"
    },
    {
        "title": "Vin vremuri (g)rele! Valuri de disponibilizări în Bihor, în domeniul producției de încălțăminte și textile",
        "text": "După ani de zile de stagnare, rata șomajului din județul Bihor este în creștere. În ultimele 6 luni, o parte dintre proaspeții șomeri au fost preluați de celelalte firme de pe piață. Acestea au ajuns, însă, la saturație...\n\n„În ultima perioadă s-a redus piața externă, a scăzut puterea de cumpărare și multe firme bihorene încep să aibă probleme cu desfacerea. O parte dintre ele vor fi în continuare în situația să își reducă numărul de angajați”, avertizează directorul Agenției Județene pentru Ocuparea Forței de Muncă Bihor, Békési Csaba.\n\nAnii electorali sunt ani proști pentru economie. Pe de o parte, politicienii dau frâu liber cheltuielilor, majorând pensii și salarii pentru a câștiga voturi. Pe de altă parte, incertitudinea politică și fiscală determină investitorii să „țină” de bani.\n\nCând peste acești factori se suprapune o stagnare economică la nivel european, angoasele create de războiul din Ucraina și reorientarea producției către piețele extra-comunitare, unde se poate produce mai ieftin, firmele locale sunt nevoite să își refacă planurile de afaceri.\n\nCele mai afectate sunt companiile din industria ușoară, a producției de industrie și marochinărie, care își bazau competitivitatea pe avantajul costului scăzut al forței de muncă. Dacă în urmă cu 10 ani, în Bihor funcționau peste 300 de companii de profil, cu afaceri anuale de 1,4 miliarde lei, adică un sfert din totalul economiei de profil din România, acum au rămas doar câteva zeci, majoritatea la limita profitabilității.\n\n„90% dintre concedierile colective din ultimele luni au fost făcute în domeniul producției de încălțăminte, textile și tâmplărie”, arată directorul AJOFM Bihor, Békési Csaba .\n\nÎn ultima jumătate de an au rămas pe drumuri circa 500 de salariați din industria ușoară. Printre mulți alții, firma Luna Shoes din Valea lui Mihai, înființată acum două decenii, și-a redus activitatea, iar Leofex din Oradea, cu 25 de ani de activitate, s-a închis. „Au mai fost concedieri în acest domeniu, dar fenomenul nu s-a manifestat niciodată atât de dur”, zice Békési.\n\nSăptămâna trecută, 2 din 100 de bihoreni erau în căutarea unui loc de muncă, iar rata șomajului este într-o creștere lentă, dar continuă. „Avem undeva la 150 de bihoreni disponibilizați în fiecare lună, majoritatea din industria ușoară. Până acum o mare parte dintre ei au putut fi absorbiți de piața muncii, dar procesul de reinserție devine tot mai dificil”, spune șeful AJOFM.\n\nDacă până în vară, unii disponibilizați erau preluați de firmele de pe piață, îndeosebi din domeniul industriei auto și construcțiilor, în ultima perioadă nevoia de personal a acestora s-a redus. „Industria din Oradea este legată, în mare parte, de piața din Vest, specializată pe automotive și electronice. Cum acolo economia este în stagnare, începând cu Germania, efectul se transmite până la noi”, explică city-managerul Oradiei, Mihai Jurca .\n\nBIHOREANUL a aflat că cel mai mare angajator din Bihor, cu peste 2.000 de salariați, producătorul de componente electronice Plexus, a fost nevoit să renunțe în ultima perioadă la circa 100 de lucrători, ca urmare a scăderii comenzilor.\n\nÎn cea mai mare parte, reducerile de personal s-au făcut prin acordul părților, majoritatea persoanelor disponibilizate primind salarii compensatorii până își găsesc alte locuri de muncă.\n\nFoștii angajați nu au intrat în șomaj, fapt pentru care nici nu apar în statisticile oficiale. Trendul este însă îngrijorător, pentru că, urmând modelul european, scăderea cererii afectează majoritatea firmelor de pe platformele industriale ale Oradiei.\n\n„Chiar dacă ne așteaptă o perioadă de stagnare sau chiar o descreștere, vedem încă oportunități. Concurăm cu toată regiunea - Ungaria, Polonia, Cehia și Slovacia - pentru atragerea investițiilor relocate din Asia și China sau pentru cele ale companiilor europene care privesc spre Europa de Est. Depinde mult de ce se va întâmpla cu războiul din Ucraina, cu tarifele pentru mărfurile din China și altele”\n\nCulmea, nici sectorul construcțiilor, care pe fondul investițiilor masive în infrastructură a absorbit în ultimii ani o mare parte din personalul disponibilizat din alte industrii, nu mai este o supapă. Cu excepția lucrărilor de drumuri și poduri, cofinanțate din bani europeni de Primăria Oradea și Consiliul Județean Bihor, constructorii se plâng de o restrângere a comenzilor. „După anul 2020, prețurile materialelor a crescut, puterea de cumpărare a oamenilor a scăzut, așa că piața construcțiilor s-a restrâns”, spune directorul unei firme de profil.\n\nSituația e valabilă nu doar pentru județul Bihor. „Construcțiile sunt în scădere în tot Estul Europei. Începând din iunie, piața se mișcă tot mai greu. Vânzările noastre au scăzut deja cu circa 10% și ne așteptăm ca anul viitor să fie și mai greu”, spune Ioan Lezeu , managerul firmei Congips, producător de polistiren pentru izolarea imobilelor.\n\nCea mai accentuată este contractarea sectorului rezidențial. „Piața construcțiilor noi a scăzut, potrivit estimărilor noastre, și cu 40%. Există, însă, o supapă: românii fiind în mare parte proprietari de imobile, fac încă reparații”, explică directorul de vânzări al producătorului polonez de materiale de construcții Cesal, Mihaela Masaric.\n\nCesal a reușit să-și majoreze cu 25% comenzile, profilându-se pe producția de materiale de construcții în domeniul reparațiilor de imobile. Creșterea a fost generată, însă, de cucerirea unei cote de piață de la concurență și nu de creșterea cererii din construcții....\n\nReprezentanții mediului de afaceri bihorean se așteaptă ca sectorul economic, și așa încercat, să se degradeze accelerat încă din prima parte a anului viitor.\n\n„Majoritatea companiilor bihorene «stau pe bani» și evită să facă angajări sau investiții până află ce va urma. Toată lumea se așteaptă la creșterea fiscalității. Cel mai probabil, începând de anul viitor impozitul pe dividende va crește la 10%, iar TVA-ul la 22%”, avertizează noul președinte al Federației Patronilor Bihor, consultantul fiscal Marius Verigoi . Creșterea ar fi una semnificativă, în contextul în care acum românii plătesc 8% pe dividende și TVA de 19%, sau chiar de 9% în cazul alimentelor. Majorarea fiscalității se va „rostogoli” automat în inflație, ceea ce va eroda bugetul populației și competitivitatea companiilor românești.\n\nDacă în prima jumătate a anului 2024 Bihorul a ocupat locul doi în țară după București, cu 309 insolvențe, cu 17,5% în plus față de aceeași perioadă a anului 2023, pentru la anul se anunță și mai multe. „2025 va aduce inevitabil falimente, restrângeri de activitate și disponibilizări”, avertizează prăpăstios președintele Asociației Firmelor Bihorene, Dan Octavian.Reprezentanții patronatelor estimează că, după ani de zile de stagnare, rata șomajului din Bihor va urca vertiginos, începând din 2025. Să ne pregătim, deci, pentru vremuri (mai) grele...\n\nÎN SCĂDERE\n\n 682\n\n locuri de muncă vacante figurau săptămâna trecută în evidențele AJOFM Bihor, mai puțin cu aproape 400 față de acum 6 luni\n\nDisponibilizările anunțate de companiile bihorene, care îngrijorează angajații, constituie, în schimb, un rezervor de forță de muncă pentru firmele în dezvoltare. „Avem o creștere a comenzilor cu 22 - 24% față de aceeași perioadă a anului trecut. Dacă aș avea de unde, mâine aș angaja 150 de oameni”, spune directorul general al firmei Valtryp, Valeriu Trip .\n\nOmul de afaceri pune creșterea companiei pe seama seriozității de care a dat dovadă în respectarea calității și a termenelor, fapt pentru care are contracte până în anul 2030.\n\nValtryp produce volane pentru companii celebre precum Mercedes, Porsche, Jaguar, Audi, Lancia, Volvo și Toyota, în două spații de producție din Oradea și Beiuș.",
        "label": "Crisana"
    },
    {
        "title": "Nunta de Aur - 36 de cupluri felicitate",
        "text": "Viceprimarul Teofil Filimon a felicitat azi, 20 noiembrie, cele 36 de cupluri prezente în sala mare a Primăriei Oradea, la evenimentul „Nunta de Aur”, ajuns la a XIII-a ediţie în acest an.\n\nFestivitatea de premiere a avut loc în prezența seniorilor și a familiilor lor, fiecare pereche primind o diplomă aniversară, însoțită de flori și de un premiu în bani în cuantum de 1.000 lei.\n\n „Ne aflăm astăzi aici pentru a sărbători un moment deosebit, un simbol al statorniciei și al iubirii neîntrerupte: Nunta de Aur. 50 de ani de căsătorie nu sunt doar o realizare extraordinară, ci și o dovadă vie a devotamentului, a respectului reciproc și a unei povești de viață construite cu răbdare, înțelepciune și sacrificii. Gestul nostru de astăzi este doar un mod prin care dorim să vă arătăm că sunteți prețuiți și că povestea dumneavoastră are un loc important în inima orașului nostru. Vă dorim să continuați acest drum cu sănătate, liniște și bucurie alături de cei dragi. Sperăm ca anii care vin să fie tot atât de frumoși și plini de iubire ca și cei pe care i-ați petrecut împreună până acum”, a spus viceprimarul Teofil Filimon.\n\n Compartimentul de Stare Civilă primește în continuare cereri de la cei care împlinesc 50 de ani de căsnicie, la camera 12 parter, aflată în clădirea Primăriei. Informații suplimentare se pot obține la numărul de telefon 0259/408824.",
        "label": "Crisana"
    },
    {
        "title": "Păsărească de Cadastru: Cum (nu) comunică responsabilii de la Oficiul de Cadastru și Publicitate Imobiliară Bihor",
        "text": "Premiul „Păsărească de Cadastru” se acordă șefului Oficiului de Cadastru și Publicitate Imobiliară Bihor, Ivan Călin Leț, și unuia dintre subalternii acestuia, Andrei Traian Blaj, desemnat să asigure comunicarea cu publicul prin intermediul presei, pentru modul în care înțeleg să își îndeplinească această îndatorire de serviciu.\n\nMiercurea trecută, instituția a trimis un comunicat în care anunță că va încheia „contracte de finanțare a lucrărilor de înregistrare sistematică a imobilelor pe sectoare cadastrale cu 31 de unități administrativ-teritoriale (UAT) din cele 77 eligibile”, menționând numele lui Blaj și numărul de telefon al acestuia, ca persoană de contact pentru explicații suplimentare.\n\nCum doar specialiștii știu ce înseamnă „înregistrare sistematică” ori „sectoare cadastrale”, BIHOREANUL l-a contactat pe funcționar ca să-l întrebe, așa încât să transmită oamenilor informația pe înțelesul tuturor, dar răspunsul lui Blaj a fost ca ziarul să trimită o... cerere scrisă.\n\nNici șeful instituției, Ivan Leț, nu a fost mai comunicativ, răspunzând că a trimis comunicatul pe „modelul primit” de la Centru, fără nicio încercare de a face inteligibile informațiile.\n\nSemn că OCPI-iștii, de fapt, nu dau doi bani pe public, ci doar mimează comunicarea. Dar și că ar fi cazul ca prefectul de Bihor, Marcel Dragoș, cândva angajat la Cadastru, să le arate măcar un cartonaș galben.",
        "label": "Crisana"
    },
    {
        "title": "După Tuduce, potopul: Fostul primar PSD al Nucetului lasă „moștenire” contracte cu nemiluita",
        "text": "Orașul Nucet pare că vrea să-și schimbe nu doar fața, ci și spatele. Cel puțin asta indică sumedenia de achiziții directe pe care Primăria locală le-a făcut pentru proiecte de reabilitare finanțate prin Planul Național de Redresare și Reziliență.\n\nO bază de date făcută de voluntari cu date luate din SICAP arată că Primăria Nucet este pe locul 5 în țară la valoarea contractelor încheiate prin achiziții directe în cadrul proiectelor finanțate prin PNRR.\n\nConducerea orășelului are nu mai puțin de 160 de achiziții directe făcute cu 18 furnizori, cu o valoare totală de aproape 16 milioane lei, cumpărând ba consultanță, ba proiecte ori dirigenție de șantier, ba diferite lucrări și echipamente.\n\nLa toate aceste contracte se mai adaugă alte 20 milioane lei cheltuite prin licitații, tot cu bani din PNRR.\n\nAșadar, fostul primar PSD-ist al Nucetului, Mircea Adrian Tuduce, înlocuit acum de PNL-istul Dănuț Lazea, a lăsat „moștenire” investiții cu nemiluita. Sau, poate, doar a semnat contractele pentru firmele potrivite...",
        "label": "Crisana"
    },
    {
        "title": "Polonia. Militarii români au tras din greșeală două proiectile asupra unui sat, în timpul unui exercițiu militar - Zi de Zi",
        "text": "Polonia. Militarii români au tras din greșeală două proiectile asupra unui sat, în timpul unui exercițiu militar\n\nPolonia. Militarii români au tras din greșeală două proiectile asupra unui sat, în timpul unui exercițiu militar executat joi seara cu blindatele antiaeriene Gepard. Au provocat pagube materiale, dar nu există victime.\n\nȘedința de tragere efectuată de Detașamentul de apărare antiaeriană Sky Guardians a avut loc joi seara. La ora 22:30, comandantul detașamentului a fost informat că două elemente de muniție au căzut în satul Bemowo Piskie, din apropierea poligonului South Hills. Cauza este investigată de poliția militară poloneză, iar Ministerul român al Apărării comunică faptul că vor fi puse la dispoziție toate datele și informațiile necesare pentru stabilirea circumstanțelor incidentului.\n\nDetașamentul de Apărare Antiaeriană “Sky Guardians” al Armatei Române se află la a 15-a rotație la baza Bemowo Piskie din Polonia. Timp de șase luni, circa o sută de militari români participă la exerciții și activități de instruire alături de militari din SUA, UK, Croația și Polonia. Detașamentul este o structură a Batalionului 288 Apărare Antiaeriană Milcov, din Focșani.\n\nBlindatele Gepard sunt construite pe șasiuri de tancuri Leopard 1, sunt echipate cu două tunuri autonome, au mobilitate ridicată și timpi scurți de reacție. Prima dată, au intrat în serviciu pe parcursul anilor ‘70.",
        "label": "Crisana"
    },
    {
        "title": "În negura vremii: Site-ul Inspectoratului Școlar Bihor a rămas cu informația la nivelul anului 2019",
        "text": "Nu de puține ori, părinții, profesorii și elevii se plâng că școala românească nu este adaptată vremurilor actuale, ci încremenită în timp, iar Inspectoratul Școlar Bihor oferă și o dovadă.\n\nPe site-ul instituției, care ar trebui să dea ora exactă școlilor din județ, tronează, chiar pe ecranul principal, un anunț privind înscrierea în învățământul primar în anul școlar... 2021-2022.\n\nIȘJ Bihor continuă să uimească prin „actualitate”: al doilea anunț datează din 2019, prezentând calendarul de mobilitate pentru profesori din anul 2020, iar al treilea - un concurs dedicat dascălilor, dar încheiat în 2021.\n\nSingurul anunț aparent actual, cel care ar trebui să deschidă o pagină cu manualele digitale disponibile, duce, în schimb, vizitatorii spre... o „filă” inexistentă.\n\nDacă elevii și profesorii ar fi să învețe ceva de pe site-ul IȘJ Bihor, lecția s-ar numi probabil: „Nu faceți ca noi”...",
        "label": "Crisana"
    },
    {
        "title": "Germania expulzează 28 de refugiați afgani, în premieră din 2021 - Zi de Zi",
        "text": "Germania expulzează 28 de refugiați afgani, în premieră din 2021\n\nDupă atacurile cu cuţitul din ultimele săptămâni, Germania expulzează 28 de refugiați afgani, în premieră din 2021, în pofida faptului că Berlinul nu întreţine relaţii cu sistemul taliban de la Kabul\n\nGermania a expulzat vineri 28 de cetăţeni afgani către Afganistan, pentru prima oară din august 2021, când talibanii au revenit la putere, relatează Euronews, conform News.ro. Un purtător de cuvânt al Guvernului german, Steffen Hebestreit, i-a prezentat pe cei 28 de afgani drept infractori penali condamnaţi, însă nu a răspuns imediat agenţiei americane de presă The Associated Press, care i-a cerut să spună ce infravţiuni au comis.\n\nMinistrul german de Interne Nancy Faeser a declarat că această măsură constituie o problemă de securitate pentru Germania.\n\nGermania nu întreţine relaţii diplomatice cu talibanii, care se află al putere în Afganistan, lucru care o obligă să folosească alte canale.\n\nAceste expluzări au loc a la o săptămână după un atac sângeros cu cuţitul în oraşul Solingen, al cărui suspect, un sirian, a cerut azil în Germania.\n\nSuspectul sirian urma să fie expulzat în Bulgaria anmul trecut, însă a ”dispărut” o vreme şi a scăpat de expulzare.\n\nEl a fost plasat în detenţie duminică, cu privire la omor şi apartenenţă la o organizaţie teroristă în aşteptarea unei anchete complementare şi unei eventuale inculpări.\n\nGruparea jihadistă Statul Islamic (SI) a recendicat atacul de vineri de la Solingen, fără să prezinte probe.\n\nGruparea jihadistă a anunţat pe site că atacatorul viza creştini şi că a comis atacurile ”pentru a răzbuna musulmanii din Palestina şi de oriunde altundeva”.\n\nAceastă revendicare nu a putut fi verificată independent.\n\nImigraţia se află în centrul dezbaterilor înaintea alegerilor regionale de duminică don Saxonia şi Turingia, în care partide antiimigraţie ca Partidul Alternativa pentru Gemrnaia (AfD, extremă dreapta) ar urma să obţină un rezultat bun.\n\nÎn iunie, cancelarul german Olaf Scholz promitea că Germania va reîncepe să expulzeze infractori originali din Afganistan şi Siria, după ce un imigrant afgan a comis un atac cu cuţitul în care a ucis un poliţist şi a rănit alte patru persoane.\n\nJoi, Nancy Faeser a anunţat un plan în vederea consolidării legislaţiei cu privire la purtarea armelor albe, potrivit DPA:\n\nEa s-a angajat într-o conferinţă de presă, împreună cu oficiali din coaliţia guvernamentală, să faciliteze expulzările.",
        "label": "Crisana"
    },
    {
        "title": "„Rețeta” Nokian: Înainte de a începe producția la Oradea, fabrica Nokian Tyres trebuie să probeze că nu va polua orașul (FOTO)",
        "text": "Cea mai mare investiţie din Oradea ultimelor decenii, sprijinită financiar cu un important ajutor de stat, fabrica de anvelope Nokian Tyres este prezentată ca prima din lume fără emisii în atmosferă. Investitorul finlandez şi-a propus să producă aici milioane de anvelope anual, dar fără să ardă gaz sau combustibili fosili, soluţii \"tradiţionale\" în această industrie.\n\nBIHOREANUL vă prezintă tehnologia pe care o propun nordicii, aşa cum a fost detaliată în studiul de mediu pe care Nokian Tyres l-a depus la autorităţile locale înainte de a obţine autorizaţia de mediu. Documentaţia descrie fluxul tehnologic, dar lasă pe dinafară un amănunt important: cum vor fi neutralizate mirosurile neplăcute generate de prelucrarea cauciucului. Reprezentanţii Nokian Tyres garantează, însă, că au soluţia adecvată.\n\nInaugurată în urmă cu o lună, fabrica Nokian Tyres este una dintre cele mai importante investiţii făcute vreodată în Oradea. Finlandezii vor să investească, în total, pe amplasamentul aflat între oraş şi Sânmartin (în zona unde era pe vremuri CET 2) 650 milioane euro, din care 99,5 milioane euro reprezintă ajutorul de stat acordat de Guvernul României şi aprobat de Comisia Europeană, graţie faptului că fabrica s-a mutat din Rusia după invazia asupra Ucrainei.\n\nPe lângă mega-investiţie, Nokian Tyres a evidenţiat de la bun început o altă caracteristică importantă: fabrica din Oradea va fi prima din lume care va produce anvelope fără ca atmosfera să fie poluată. Concret, finlandezii şi-au propus să nu elibereze deloc în aer dioxid de carbon (CO2).\n\nCum vor face asta au explicat în studiul pe care l-au depus recent la Agenţia pentru Protecţia Mediului Bihor, odată cu solicitarea de eliberare a autorizaţiei de mediu obligatorie înainte de a demara producţia, în ianuarie 2025, document consultat de BIHOREANUL.\n\nRealizat de două firme din Bucureşti, studiul descrie felul în care va funcţiona fabrica unde acum se produce doar în scop experimental. Nokian Tyres va folosi pentru fabricarea anvelopelor cauciuc natural şi sintetic, amestecat cu alte materiale şi substanţe.\n\nCauciucul ajunge în fabrică sub forma unor benzi care vor fi încălzite şi apoi presate în diferite materiale textile, într-o aşa-numită linie calandru. Materialul compozit va fi prelucrat cu cabluri de oţel, formând o centură continuă de fire cauciucate care apoi va fi prelucrată şi acoperită cu cauciuc extrudat, pentru a obţine elementele anvelopei (flanc, căptuşeală, bandă de rulare).\n\nAnvelopa va fi construită pe alte utilaje specifice, iar în forma brută va trece prin diferite procedee menite să-i dea forma şi aspectul final. Procesul tehnologic se va încheia cu inspectarea vizuală a anvelopelor, iar apoi testarea lor în echipamente care imită jantele şi în aparate cu raxe X, pentru verificarea conformităţii.\n\nFabrica Nokian Tyres va avea şi un depozit unde vor fi stocate anvelopele, însă, conform documentaţiei, acesta va fi un serviciu externalizat, cel mai probabil unei firme partenere.\n\n\n\n a început să producă anvelope la Oradea încă din iulie 2024, însă deocamdată doar experimental, întreaga producție fiind reciclată în Finlanda. Abia de anul viitor, fabrica orădeană va produce anvelope destinate pieței\n\nStudiul de mediu descrie toate utilajele pe care le va folosi Nokian Tyres, protejând însă de ochii concurenţei mărcile şi specificaţiile tehnice detaliate. În schimb, documentaţia arată că, pentru a produce anual 1.256.112 anvelope, cât şi-au propus finlandezii să facă la Oradea într-o primă etapă de dezvoltare a fabricii, se vor utiliza doar echipamente alimentate de energie electrică, ceea ce oferă şi caracterul \"eco\" al producţiei.\n\nUtilajele sunt angrenate de curent sau de aburul produs de două cazane, cu o capacitate de 15 kilowaţi fiecare, în prima etapă urmând ca unul să fie funcţional, iar al doilea ţinut de rezervă. Cazanele vor produce aburi la temperatura de 215 grade Celsius şi o presiune de 20 bari şi vor fi alimentate de un rezervor de apă cu o capacitate de 63.000 litri. Când fabrica va ajunge la capacitatea maximă de 6 milioane de anvelope anual, vor mai fi instalate două cazane similare.\n\nPentru producţia de anvelope nu se vor arde cărbuni, gaze sau alţi combustibili fosili, cum se întâmplă în fabricile similare. \"Cazanele sunt concepute pentru a funcţiona cu energie electrică\", se arată în studiu. Pentru că nu vor folosi combustibili care emană noxe în atmosferă, finlandezii laudă fabrica din Oradea ca fiind prima din lume fără emisii de CO2. Curentul va fi asigurat de reţeaua de medie tensiune din apropiere.\n\nPe lângă electricitate, Nokian Tyres va folosi şi o altă materie primă importantă: apa. Conform studiului, producţia de anvelope va necesita lunar un consum estimat de 1.887 metri cubi de apă, pentru generarea aburului tehnologic şi pentru instalaţiile de răcire. Alimentarea cu apă se va face de la reţeaua publică a Oradiei şi tot în reţeaua oraşului, dar în cea de canalizare, vor ajunge apele uzate. Ţinând cont că o familie mică foloseşte lunar circa 10 mc de apă, fabrica Nokian Tyres va consuma din resursa Companiei de Apă Oradea cam cât un cvartal de blocuri.\n\nCu problema noxelor lămurită, mai trebuie dat răspuns unei alte provocări: gestionarea poluării olfactive. Prelucrarea cauciucului generează, inevitabil, un miros neplăcut, lucru pe care îl ştiu prea bine locuitorii din Timişoara care, în urmă cu doi ani, au protestat în stradă, nemulţumiţi de duhoarea emanată de fabrica de anvelope din oraş, deţinută de un competitor al Nokian Tyres, firma germană Continental.\n\nStudiul de mediu prezentat de finlandezi nu prezintă deloc modul în care mirosurile vor fi neutralizate înainte de a ajunge în atmosferă, deşi este clar că ele vor exista. Potrivit surselor BIHOREANULUI, lipsa acestor clarificări i-a şi determinat pe specialiştii APM Bihor să ceară completarea documentaţiei cu amănunte privind filtrarea emisiilor olfactive. \"La vizita în teren s-a constatat că fabrica are o instalaţie de filtre, dar nu este deloc descrisă în studiu\", afirmă o sursă din cadrul instituţiei.\n\nÎn perioada următoare, Nokian Tyres va trebui să ofere şi aceste completări, iar abia apoi APM va lua o decizie privind emiterea autorizaţiei de mediu.\n\nLa solicitarea BIHOREANULUI, reprezentanţii fabricii au confirmat că instalaţia există, astfel că orădenii nu ar trebui să se teamă de poluarea olfactivă.\n\n\"Nokian Tyres are standarde extrem de stricte în toate privinţele legate de protecţia mediului. Pentru a reduce şi elimina emisiile în aer, fabrica din Oradea utilizează cea mai avansată tehnologie disponibilă, incluzând unităţi eficiente de filtrare a particulelor, precum şi sisteme de eliminare a mirosurilor\", au transmis reprezentanţii companiei, la solicitarea scrisă a ziarului.\n\nTotodată, finlandezii subliniază că în jurul fabricii nu sunt locuinţe, astfel că n-ar trebui să fie persoane afectate: \"Fabrica Nokian Tyres din Oradea este situată într-o zonă industrială, relativ departe de zonele rezidenţiale\". Altfel spus, cel puţin pe hârtie, fabrica de cauciucuri n-ar trebui să-i deranjeze deloc pe orădeni...\n\n\"Am găsit un partener la Oradea\"\n\nFabrica Nokian Tyres din Oradea a fost inaugurată pe 19 septembrie, la eveniment participând conducătorii companiei finlandeze şi oficiali români, inclusiv ministra Muncii, Simona Bucura-Oprescu.\n\n\"Suntem în pragul unei noi ere pentru Nokian Tyres. Călătoria a început în urmă cu doi ani, am căutat în toată Europa şi am evaluat peste 40 de locaţii unde să punem prima fabrică de anvelope cu emisii zero de CO2 din lume. Aveam nevoie de mai mult decât un loc, aveam nevoie de un partener şi l-am găsit la Oradea\", a spus atunci Jukka Hienoen, preşedintele Consiliului de Administraţie al Nokian Tyres.\n\nCaracterul \"electric\" al fabricii este un motiv de laudă pentru companie. Şi Hienoen, şi CEO-ul Jukka Moisio au transmis că sunt \"foarte mândri\" să prezinte publicului \"prima fabrică de anvelope cu emisii zero de CO2 din lume\".\n\nTot atunci, preşedintele CJ Bihor, Ilie Bolojan, a lăudat viteza cu care fabrica a fost construită, în doar 15 luni.\n\nCând va atinge capacitatea maximă de producţie, fabrica Nokian Tyres va avea 550 de angajaţi.",
        "label": "Crisana"
    },
    {
        "title": "Pregătiri pentru sărbători - Se montează iluminatul festiv",
        "text": "Lucrările de montare a iluminatului festiv, care vor transforma Oradea într-un loc de poveste, au început luni, 18 noiembrie.\n\nConform tradiției, iluminatul festiv va fi aprins odată cu deschiderea Târgului de Crăciun din Piața Unirii, programat anul acesta pentru 29 noiembrie. Lucrările au debutat în zona centrală și vor continua în următoarele săptămâni pe bulevardele principale, la intrările și ieșirile din oraș, pe arterele de circulație, poduri, parcuri și în zonele pietonale.\n\n „În acest sezon, Oradea va fi decorată cu: 27 kilometri de șiruri luminoase și 4,3 kilometri de ghirlande, țurțuri și perdele luminoase; 281 arbori împodobiți cu șiruri luminoase; 464 de figurine luminoase de diverse dimensiuni. Decorațiunile includ ghirlande, medalioane, figurine luminoase amplasate pe stâlpi, tuneluri și fântâni de lumini. Printre elementele spectaculoase se numără panouri luminoase în formă de brăduți, fulgi de nea, steluțe, reni, arcade și globulețe”, menţionează Primăria Oradea.\n\n Noutățile acestui an includ extinderea iluminatului festiv în zone precum Bulevardul Cantemir - Nufărul, Calea Aradului, piațeta Mihai Viteazul, piațeta Independenței, Orășelul Copiilor și Sala Polivalentă Oradea Arena.\n\n Un punct de atracție special va fi bradul ecologic din Piața Unirii, înalt de 16 metri, decorat cu LED-uri galbene, carpetă luminoasă cu motive de iarnă și 300 de globuri roșii.\n\n Decorațiunile și montajul sunt asigurate de firma MK Illumination, valoarea contractului fiind de 1.596.270 lei.",
        "label": "Crisana"
    },
    {
        "title": "Nicolae Ciucă își trasează propriul drum: „Iohannis nu e Putin, iar eu nu sunt Medvedev”",
        "text": "Liderul PNL și candidatul la președinția României, Nicolae Ciucă, denunță încercările PSD de a-l lega de președintele Klaus Iohannis, arătând clar că are propria identitate politică, independentă de actualul președinte. „Domnul președinte Iohannis nu este Putin, iar eu nu sunt Medvedev”, a declarat Ciucă, într-o emisiune TV, subliniind că între el și Iohannis nu există o relație de subordonare, ci una bazată pe respect reciproc și independență politică.\n\nCiucă a avertizat PSD că aceste „tertipuri” nu-i păcălesc pe români, despre care spune că „au intuiție”.\n\nÎn cadrul emisiunii, Ciucă a declarat că experiența sa în diplomație, securitate și administrație sunt pilonii candidaturii sale și că mandatul său ar fi marcat de o guvernare practică și orientată spre rezultate, nu de compromisuri sau alianțe de conjunctură.\n\nNicolae Ciucă a subliniat că el nu este un om al manevrelor de culise, ci „un candidat cu profesie, nu de profesie”. Referindu-se la experiența sa în armată și în diplomație, acesta a menționat că loialitatea sa este față de România și români. „Am jurat să îmi apăr țara, chiar și cu prețul vieții”, a spus Ciucă, adăugând că dedicarea sa pentru România nu este o promisiune electorală, ci o datorie profundă, înscrisă în cariera sa de militar și om de stat.\n\nCiucă a încheiat prin a-i aminti liderului PSD, Marcel Ciolacu, că alierea cu George Simion este o decizie riscantă, atrăgând atenția că acesta nu este un politician de stil vechi, precum Vadim Tudor. „George Simion are alte instrumente în spate”, a avertizat Ciucă, susținând că acesta reprezintă o amenințare reală la adresa stabilității României, fiind, în opinia sa, „o portavoce a Rusiei”.",
        "label": "Crisana"
    },
    {
        "title": "Austriecii au ales la putere un partid fondat de naziști și apropiat de Rusia - Zi de Zi",
        "text": "Austriecii au ales la putere un partid fondat de naziști și apropiat de Rusia\n\nLa alegerile de duminică, Austria a virat la dreapta. Partidul Libertăţii (FPO) – de extremă-dreapta – a câștigat scrutinul, marcând astfel prima victorie la urne, de la Al Doilea Război Mondial încoace, a unui partid adânc înrădăcinat în ideologia nazistă, relatează Politico.\n\nPotrivit rezultatelor preliminare, FPO, partid anti-migranți și apropiat de Rusia, a câștigat peste 29% din voturi, plasându-se cu aproximativ trei puncte înaintea Partidului Popular Austriac (OVP), de centru-dreapta, care conduce în prezent guvernul. OVP a suferit o pierdere record, înregistrând doar 26%. „Rezultatele de astăzi nu ar fi putut fi mai clare”, a declarat Herbert Kickl, liderul FPO și ideologul partidului, pentru televiziunea publică austriacă, insistând că partidul său ar trebui să conducă următorul guvern. Partidul Social Democrat a terminat pe locul al treilea, înregistrând cel mai prost rezultat din istoria sa, cu doar 21%.\n\nDouă partide mai mici – liberalul NEOS și Verzii – au strâns ambele aproximativ 9% din voturi. Opțiunea populației din Austria de a se îndrepta către extrema dreaptă este un semn îngrijorător pentru Europa, și semnalează faptul că succesul forțelor populiste este în plin avânt. Liderul FPO îl consideră pe premierul maghiar Viktor Orban, care a demolat sistematic libertățile democratice în țara sa, drept un model, și a promis că îi va urma exemplul.\n\nDacă FPO reușește să construiască o coaliție, Uniunea Europeană s-ar confrunta cu un bloc populist eurosceptic care ar cuprinde Austria, Ungaria, Slovacia și, eventual, Republica Cehă, după alegerile de acolo, de anul viitor. FPO, fondat în anii 1950 de foști membri ai SS și alți veterani naziști, a dus o campanie furibundă împotriva străinilor, în contextul acestor alegeri, jurând că va face din Austria o „fortăreață”, pentru a ține departe migranții. Kickl le-a promis alegătorilor că, dacă îl vor vota în număr mare și va ajunge la putere, el va servi drept Volkskanzler al lor – „cancelarul poporului” -, o denumire folosită anterior de Adolf Hitler.\n\nConstituția Austriei și matematica foarte complicată a coaliției fac puțin probabil ca Kickl să devină cancelar, însă rezultatul obținut de FPO arată că are o șansă reală de a construi o alianță cu centru-dreapta, dacă va prezenta un alt candidat pentru postul de șef al guvernului. Conducerea OVP a exclus colaborarea cu Kickl, dar a transmis că ar lua în considerare o coaliție cu FPO, dacă liderul său nu ar face parte din guvern.\n\nO altă opțiune ar putea fi construirea unei alianțe cu social-democrații, o coaliție bidirecțională, deși din rezultatele preliminare nu este clar dacă partidele vor avea suficiente locuri în parlament pentru a face acest lucru. Mulți observatori cred că este mai probabilă o coaliție tripartită între OVP, social-democrați și liberalul NEOS. Victoria FPO este un ecou al numeroaselor manifestări venite din partea partidelor de extremă-dreapta europene în ultimii doi ani, în timp ce formațiuni politice aflate la guvernare se luptau să gestioneze un aflux masiv de solicitanți de azil și alți migranți. La începutul acestei luni, partidul anti-imigranți din Germania – Alternativa pentru Germania, a obținut victorii importante în alegerile regionale. Asta vine după succesul înregistrat anul trecut de Geert Wilders, brandul olandez de dreapta, la alegerile naționale din Țările de Jos, și ascensiunii neofascistei italiene Giorgia Meloni, la putere în Italia.",
        "label": "Crisana"
    },
    {
        "title": "Cardul European de Sănătate - Ce este și cum îl puteți obține",
        "text": "Cardul European de Sănătate (CEASS) este un card gratuit cu ajutorul căruia, la nevoie, cetățenii pot beneficia de serviciile medicale din sistemul public, devenite necesare în timpul şederii temporare în străinătate. Nu în toate țările, însă.\n\nCardul este valabil în oricare dintre cele 26 de state membre ale Uniunii Europene (26 fără România), Spaţiului Economic European (Islanda, Liechtenstein, Norvegia), Confederaţia Elveţiană și Regatul Unit al Marii Britanii și Irlandei de Nord acordate în aceleași condiții și la aceleași tarife ca asiguraților din țara respectivă (în unele țări, serviciile sunt gratuite).\n\nServiciile medicale acordate în baza CEASS nu trebuie să depăşească ceea ce este necesar din punct de vedere medical în timpul şederii temporare în statul membru în care vă deplasați, fiind acordate în conformitate cu legislaţia statului membru respectiv. În funcție de legislația din statul membru respectiv, prestațiile acoperite includ, de exemplu, prestațiile acordate în legătură cu boli cronice și existente (ex. dializa), precum și în legătură cu sarcina și nașterea.\n\nCardul poate fi solicitat de orice persoană care face dovada calității de asigurat în sistemul de asigurări sociale de sănătate din România.\n\nPuteți obține cardul de la casa de asigurări de sănătate în evidența cărei sunteți înregistrat ca persoană asigurată. În acest sens veți depune la casa de asigurări de sănătate o cerere într-un format standardizat, al cărui model poate fi accesat pe site-ul casei de asigurări de sănătate respective.\n\nCardul se eliberează în termen de 7 zile lucrătoare de la data înregistrării cererii în sistemul informatic unic naţional care gestionează aplicarea regulamentelor Uniunii Europene, privind drepturile asiguraţilor aflaţi în şedere temporară într-un stat membru al UE, SEE, Confederația Elvețiană, Regatul Unit la Marii Britanii și Irlandei de Nord.\n\nPerioada de valabilitate a CEASS este de 2 ani de la data emiterii.\n\nPentru anumite servicii medicale este posibil sa fie necesară co-plata, chiar dacă în România aceleaşi servicii sunt decontate integral.\n\n„Cardul nu acoperă situaţia în care deplasarea are ca scop obţinerea tratamentului medical planificat. Dacă în perioada de valabilitate a cardului, la momentul obţinerii serviciilor medicale, nu mai sunteţi asigurat în sistemul de asigurări sociale de sănătate, casa de asigurări de sănătate care v-a eliberat cardul, în calitate de plătitor al respectivelor servicii medicale, va recupera de la dvs. contravaloarea acestora. Puteţi solicita, contra cost, emiterea unui alt card, a cărui perioada de valabilitate nu va putea depăşi perioada de valabilitate a cardului iniţial. Cardul nu poate fi utilizat pe teritoriul României”, se afirmă într-un comunicat al Casei de Asigurări de Sănătate Bihor.",
        "label": "Crisana"
    },
    {
        "title": "Alegeri în Moldova. Maia Sandu a câștigat al doilea mandat de președinte - Zi de Zi",
        "text": "Alegeri în Moldova. Maia Sandu a câștigat al doilea mandat de președinte\n\nDupă numărarea a 99% din voturi, Maia Sandu a obținut în final peste 55%, o victorie totuși confortabilă, în condițiile în care ea a reușit să adune peste 82% din voturile din străinătate. La votul din țară, Stoianoglu a ieșit pe primul loc, cu 51%, chiar dacă Sandu a fost votată de 57% din populația Chișinăului.\n\n“Înțeleg foarte bine că a fost un vot condiționat de schimbările așteptate de societate. Am înțeles mesajele, și pe cele critice. Moldova a fost sub un atac fără precedent. Pacea și speranța într-o viață mai bună au învins”, a declarat președinta Moldovei, la puține minute după ce a devenit clar că va câștiga scrutinul.\n\nUPDATE, luni, ora 00.40. Maia Sandu a câștigat turul al doilea al alegerilor prezidențiale din Republica Moldova. După ce au fost numărate peste 1,6 milioane de voturi, din totalul de cele circa 1,7 exprimate, Maia Sandu are un avantaj de 132 de mii de voturi, ceea ce înseamnă că nu mai poate fi ajunsă de candidatul filorus Alexandr Stoianoglu.\n\nMaia Sandu a susținut o scurtă conferință de presă, după ce a fost clar că a câștigat scrutinul. ”Moldova, ești o învingătoare. Moldova a reușit să își arate voință și puterea prin votul fiecăruia dintre noi. Uniți am reușit să îi învingem pe cei care voiau să ne îngenuncheze. Mulțumesc tuturor moldovenilor. Astăzi ați arătat că noi suntem Moldova. Ați arătat că Moldova este o familie. Diaspora, ești uimitoare. Diaspora ne-a dat o lecție din care trebuie să tragem învățăminte. Chișinăul a dat dovadă de o mobilizare extraordinară. Înțeleg foarte bine că a fost un vot condiționat de schimbările așteptate de societate. Am înțeles mesajele, și pe cele critice. Moldova a fost sub un atac fără precedent. Pacea și speranța într-o viață mai bună au învins. Azi Moldova a învins, datorită celor care au mers la vot. Indiferent cum ați votat, pentru cine ați votat, vă mulțumesc. V-am auzit vocea!”, a declarat aceasta.https://www.facebook.com/plugins/video.php?height=314&href=https%3A%2F%2Fwww.facebook.com%2Fmaia.sandu%2Fvideos%2F431699626359495%2F&show_text=false&width=560&t=0UPDATE, luni, ora 00.10. Până la această oră s-au centralizat peste 1,53 de milioane de voturi, din totalul de circa 1,7 milioane de voturi exprimate, reprezentând 90%. Pe măsură ce au început să fie numărate voturile din străinătate, Maia Sandu a trecut în avantaj. În Diaspora au votat aproximativ 325 de mii de moldoveni, iar după numărarea a 184 de mii voturi, Sandu a obținut peste 80% dintre acestea.\n\nNumărătoarea voturilor din secțiile din Republica Moldova s-a încheiat, iar în aceste condiții pare greu de crezut că Maia Sandu va mai fi ajunsă de candidatul filorus Alexandr Stoianoglu. Sandu are un avantaj de circa 80 de mii de voturi și cel mai probabil va câștiga alegerile prezidențiale și va obține un al doilea mandat de președinte al Republicii Moldova.\n\nUPDATE, ora 23.00. S-au centralizat deja rezultatele din 99% din secțiile din Republica Moldova, dar acestea reprezintă 80% din numărul total al voturilor. Deși Alexandr Stoianoglu pare a fi ieșit pe primul loc, la limită (încă mai vin voturi din Chișinău și din Găgăuzia) în țară, Diaspora este cea care va decide și de această dată președintele. Cum, în primul tur, Maia Sandu a obținut peste 70% din voturile moldovenilor din afara țării, ea are acum șanse bune să urce la peste 55%, dacă proporția se păstrează.\n\nUPDATE. ora 22.30. La fel ca în primul tur, numărarea voturilor se încheie mult mai repede în secțiile mici, rurale, iar Maia Sandu, deși este deocamdată condusă, pare a fi obținut și acolo un rezultat mai bun decât în primul tur de scrutin. Deocamdată, în cele 70% voturi centralizate, sunt prinse doar 85% din voturile din Chișinău, unde Sandu conduce cu 58%.\n\nÎn Diaspora, unde actualul președinte a obținut în primul tur peste 70% din voturi, abia au fost centralizate 1% din voturile din turul 2, pentru că în numeroase țări vestice moldovenii încă votează.\n\nUPDATE, ora 21.00 Până la închiderea urnelor, la ora 21, au votat peste 1,68 de milioane de persoane, adică 54,08% din populație, atât din Moldova cât și din diasporă. Dintre aceștia, 379 de mii au votat la Chișinău, iar 315 mii în afara țării, unde votul continuă, în funcție de fusul orar și de numărul alegătorilor aflați la cozi.\n\nPe parcursul serii, autoritățile au fost avertizate în legătură cu alerte false cu bomba în secțiile de votare din Germania (Frankfurt), precum și în două orașe din Marea Britanie (Liverpool și Northampton), dar și la Brașov, în România. Polițiștii au intervenit, dar secțiile au fost închise temporar și procesul electoral a fost astfel îngreunat.\n\nPe lângă aceste incidente, autoritățile au raportat peste 190 de nereguli la urnele de vot din țară, inclusiv fotografierea buletinului de vot, prezența a mai multor persoane în cabină și coruperea alegătorilor.\n\nMaia Sandu, care candidează pentru un nou mandat și este, în prezent, președinte, a publicat pe rețelele de socializare un mesaj video, adresat cetățenilor moldoveni, încurajându-i să participe la vot, în ciuda intimidărilor. “Hoților le este frică de voi, de aceea au pus la cale, în câteva secții de votare, alerte false cu bombă. Nu vă fie frică. Continuați să mergeți la vot! Fiecare vot cinstit salvează Moldova!”, a subliniat Maia Sandu.\n\nPremierul Dorin Recean a susținut mesajul președintei, repostându-l, alături de un mesaj similar: “Hoților le este frică de voi, de aceea au pus la cale, în câteva secții de votare din străinătate, alerte false cu bombă. Guvernul este pregătit pentru astfel de încercări de destabilizare și colaborează strâns cu autoritățile din fiecare țară unde există secții de votare pentru siguranța votului și a alegătorilor”.\n\nUPDATE, ora 20. Cu o oră înainte de închiderea urnelor, Chișinăul și Diaspora, unde Maia Sandu a câștigat în primul tur, adună însă la un loc doar 675 de mii de voturi, adică 41% din voturile exprimate. Deși prezența este una record, inclusiv în Diaspora (peste 300 de mii, aproape 20%), rezultatul poate fi unul strâns, pentru că ambele tabere, atât cea pro-europeană, cât și cea filorusă, par a se fi mobilizat exemplar. Dacă în primul tur au votat 51,6% din moldoveni, în al doilea tur sunt deja cu peste 100 de mii de oameni în plus la vot, adică 7-8 procente din cei prezenți, care ar putea face în final diferența.\n\nEste de așteptat ca numărătoarea și centralizarea voturilor, care va începe imediat după ora 21, să dureze mult mai puțin decât în primul tur. Totuși, în cazul în care cei doi candidați au procente apropiate, rezultatul final va putea fi cunoscut abia după închiderea secțiilor din SUA și Canada, luni dimineață.\n\nUPDATE, ora 18. Până la ora 18, jumătate dintre alegători au votat. Incidente semnalate la secțiile din Italia, Spania și Germania, unde persoane necunoscute s-au plasat pe lângă secțiile de votare și încearcă să intimideze alegătorii.\n\nAsociaţia de Observatori Promo-LEX a raportat că mai multe persoane se află în afara secțiilor de votare, în special în diasporă, și încearcă să intimideze alegătorii. Aceste grupuri de persoane au fost văzute în oraşele italiene Bologna, Rimini, Roma şi Milano, în Spania la Barcelona, în Germania la Stuttgart în satul Grigorievca, Căuşeni.\n\nConcret, ele filmează persoanele care vin la secțiile de votare, pentru a putea, mai apoi, cel mai probabil să le identifice sau să verifice prezența la vot, în contextul în care în turul I de alegeri au existat zvonuri că numărul de alegători din diasporă nu a fost foarte ridicat.\n\nDe asemenea, în urmă cu scurt timp, Ministerul de Externe din Moldova a emis un comunicat de presă în legătură cu amenințări cu bomba raportate la patru secții de votare din Frankfurt, Germania și Liverpool, Northampton, Marea Britanie. Amenințările s-au dovedit sa fi false, în urma controalelor de specialitate, precizează ministerul.\n\nUn incident violent a avut loc și la Ambasada Republicii Moldova de la Berlin unde un bărbat, aparent cetățean moldovean, a manifestat comportament agresiv la secția de votare și a spart un geam.\n\nUPDATE, ora 15.10: Datele Comisiei Electorale Centrale arată că, la scurt timp după ora 15, prezența la vot a depășit 40%. Până la această oră au fost înregistrate peste 1,1 milioane de voturi.\n\nPrezența la urne este ușor mai ridicată decât în primul tur. Spre comparație, în turul I, pragul de 40% a fost depășit în jurul orei 16:30.\n\nUPDATE, ora 14:40. Alertă cu bomba pe podul Râbnița – Rezina, ce traversează râul Nistru. Reprezentanții Inspectoratului General al Poliției (IGPM) din Moldova au raportat că, la postul vamal din Rezina, o persoană a fost observată transportând o cutie suspectă. Aceasta refuză să colaboreze cu autoritățile și să dezvăluie conținutul cutiei, transmite Europa Liberă Moldova. Autoritățile au dispus interzicerea traficului rutier și pietonal.\n\nIGPM a mai transmis că a întărit paza și va monitoriza situația pentru a stabili siguranța în zonă, înainte ca traficul să fie reluat. Anterior, poliția a raportat un trafic crescut pe malul drept al Nistrului, unde sunt deschise secțiile de votare.\n\nUPDATE, ora 13:20. Prezența la vot a depășit 31%, arată datele Comisiei Electorale Centrale, cu peste 900 de mii de persoane care au votat deja. Analiștii au remarcat că scrutinul de duminică se bucură de o participare mai ridicată decât cea înregistrată la al doilea tur al alegerilor prezidențiale din 2020.\n\nMoldovenii aleg între Maia Sandu, care a adunat 42,45% din voturi în turul I, și candidatul socialiştilor, Alexandr Stoianoglo, considerat prorus, care a luat 25,98% din voturi, la care s-ar putea adăuga însă cel puțin 13% voturi adunate în primul tur de oligarhul fugar Ilan Șor, acuzat că a plătit masiv electoratul.\n\nPotrivit Comisiei Electorale Centrale de la Chișinău, până la ora 12 au votat 655 de mii de moldoveni (24%), din care 77 de mii la secțiile de votare din afara țării. Este raportată o prezență masivă atât la secțiile din Transnistria (Varnița, teritoriu de peste Nistru, aflat însă sub jurisdicție moldovenească), unde poliția a sesizat deja aducerea organizată cu autobuzele a alegătorilor, dar și în Rusia. De asemenea, sunt semnalate cozi și la secțiile din România, populația mai tânără preferând de această dată să vină mai devreme la urne.\n\nEchipa Biziday nu a solicitat și nu a acceptat nicio formă de finanțare din fonduri guvernamentale. Spațiile de publicitate sunt limitate, iar reclama neinvazivă.\n\nDacă îți place ce facem, poți contribui tu pentru susținerea echipei Biziday.",
        "label": "Crisana"
    },
    {
        "title": "Raport ING Bank: PIB-ul României s-ar putea dubla în următorii zece ani și ar ajunge la 700 de miliarde de euro - Zi de Zi",
        "text": "Raport ING Bank: PIB-ul României s-ar putea dubla în următorii zece ani și ar ajunge la 700 de miliarde de euro\n\nRomânia ar putea intra în top 10 economii din Uniunea Europeană (UE), iar în următorii zece ani Produsul Intern Brut (PIB) ar putea ajunge la 700 de miliarde euro, de treizeci de ori mai mult decât în 1994, conform previziunilor publicate, marţi, de ING Bank România, transmite Agerpres.\n\nRaportul intitulat „30 x 30. 30 de ani de transformări. 30 de ani de ING” relevă faptul că, în următorul deceniu, ritmul mediu de creştere economică al României va fi între 3% şi 3,5% pe an, precum şi o inflaţie medie similară. Specialiştii precizează că una dintre condiţiile pentru ca aceste estimări să se îndeplinească este absorbţia şi utilizarea eficientă, în următorii ani, a celor 28 de miliarde de euro disponibile prin Planul Naţional de Redresare şi Rezilienţă (PNRR)\n\n„Economia României a traversat o perioadă de transformări profunde în ultimii 30 de ani, iar PIB-ul a crescut de la aproximativ 26,6 miliarde de euro în 1994 până la aproape 357 de miliarde de euro în 2024. Schimbările structurale ale economiei, investiţiile străine şi aderarea la Uniunea Europeană au condus la o creştere economică accelerată în ultimele trei decenii. În ritmul unei creşteri reale a PIB de 3 – 3,5% în următorii zece ani, estimările noastre arată că PIB-ul României s-ar putea dubla şi ar putea ajunge la 700 de miliarde de euro, ceea ce ar însemna ca România să intre în topul celor mai puternice zece economii din Uniunea Europeană”, a declarat, în comunicatul citat, Valentin Tătaru, economist-şef la ING Bank România.\n\nAnaliza de specialitate arată că, în ultimii 30 de ani, creşterea economică a României a reuşit să conducă la performanţe notabile prin comparaţie cu cele ale altor state europene. Spre exemplu, dacă în 1994 PIB-ul României era de peste trei ori mai mic decât cel al Portugaliei, în 2024 economia României va depăşi PIB-ul Portugaliei cu aproximativ 30%.\n\nTotodată, tranziţia către economia de piaţă, în perioada 1990-2000, perioada de boom economic dintre 2000 şi 2008 (când PIB-ul României a înregistrat o creştere medie anuală de 6,1%), criza financiară şi recuperarea economică ulterioară (2009-2014), expansiunea post-criză (2014- 2020) şi revenirea post-pandemică (2021-2024) au fost principalele etape ale dezvoltării economiei româneşti din ultimele trei decenii.\n\n„În ultimii 30 de ani, salariul mediu net a crescut de la echivalentul a 72 de euro în 1994 la peste 1.000 de euro în 2024. Numărul de angajaţi din România a scăzut cu peste 20% în ultimele trei decenii ca urmare a restructurărilor realizate de marile companii de stat şi a migraţiei externe a peste 3,6 milioane de români. Cel mai redus număr de salariaţi din economie fost înregistrat în 2011, când pe piaţa muncii s-au resimţit pe deplin efectele crizei financiare din 2008- 2009, iar România a ajuns la 4,3 milioane de angajaţi. Anul acesta, efectivul salariaţilor a atins un maxim al ultimilor 25 de ani, cu 5,16 milioane de salariaţi la jumătatea lui 2024”, se menţionează în raport.\n\nPotrivit sursei citate, în sectorul sănătăţii, cheltuielile publice au crescut cu un ritm mai accelerat. Astfel, dacă în 1994 cheltuielile publice cu sănătatea erau la circa 2% din PIB (faţă de media europeană de 6%), în ultimii ani a crescut în jurul valorii de 5%. „Prin urmare, în ultimele trei decenii speranţa de viaţă a crescut de la 69 de ani (în 1994) la 76 de ani (în 2024), însă tot este sub media UE (de peste 80 de ani)”, se notează în document.\n\nÎn ceea ce priveşte spaţiul locativ, în România numărul de locuinţe a crescut cu 25%, în ultimii 30 de ani, iar la finalul anului 2023 au fost consemnate peste 9,7 milioane de locuinţe.\n\n„Pe lângă numărul locuinţelor, a crescut şi dimensiunea acestora. De la o suprafaţă medie de 34 metri pătraţi/ locuinţă în 1994, s-a ajuns la aproape 48,8 metri pătraţi în 2023, adică cu 43% mai mult faţă de 1994. În Bucureşti, timpul mediu pentru achiziţionarea unei locuinţe de 55mp este de aproximativ 8,5 ani, iar în Cluj Napoca de 12 ani, în comparaţie cu peste 18 ani în Praga sau 16 ani în Budapesta”, subliniază analiza ING Bank România.\n\nING Bank România este parte a ING Group, instituţie financiară internaţională globală, care oferă servicii bancare unui număr de peste 38 de milioane de clienţi individuali, companii sau instituţii din peste 40 de ţări.\n\nÎnfiinţată în anul 1994, ING Bank România este în prezent o bancă universală, ce oferă servicii şi produse pentru peste 1,8 milioane de clienţi din trei segmente de business: persoane fizice (retail), companii IMM-uri & Mid-Corporate şi Wholesale Banking.",
        "label": "Crisana"
    },
    {
        "title": "Compania aeriană FlyLili a scos din sistemul de rezervări rutele de la Sibiu, București și Iași / Pasagerii afectați de anulări nu sunt eligibili pentru a primi compensații - Zi de Zi",
        "text": "Compania aeriană FlyLili a scos din sistemul de rezervări rutele de la Sibiu, București și Iași / Pasagerii afectați de anulări nu sunt eligibili pentru a primi compensații\n\nFlyLili și-a revizuit din nou rețeaua de rute și a scos de la vânzare biletele de avion pentru rutele din Sibiu, București și Iași, anunță site-ul de specialitate boardingpass.ro.\n\nCompania a ajustat rețeaua de rute regulate în cursul zilei de 13 septembrie și a renunțat la rutele planificate să le opereze de la Sibiu, București și Iași.\n\nMotivul acestei decizii este necunoscut, scrie boardingpass.ro și este neclar dacă FlyLili va încerca să lanseze aceste rute în viitor.\n\nȚinând cont că zborurile au fost anulate cu mai mult de 14 zile față de data planificată, pasagerii afectați de anulări nu sunt eligibili pentru a primi compensații, dar sunt eligibili pentru a primi înapoi suma platită pentru achiziționarea biletelor.\n\nFlyLili continua să opereze zboruri de pe aeroportul din Brașov spre Munchen, Nuremberg și Stuugard (Germania), Roma (Italia), Istanbul (Turcia), Barcelona și Madrid (Spania).",
        "label": "Crisana"
    },
    {
        "title": "Victorie importantă pentru handbalistele de la CSU Oradea în disputa de acasă cu SEPSI Sfântu Gheorghe",
        "text": "Handbalistele de la CSU Oradea au obţinut cea de-a patra victorie în actuala ediţie de campionat, după ce s-au impus pe teren propriu în meciul pe care l-au avut în etapa din weekend, la sala de sport a Universităţii, cu scorul de 28-24, în faţa celor de la SEPSI Sfântu Gheorghe.\n\nElevele antrenorului Sebastian Tudor au condus şi la pauză, cu trei goluri, scor 15-12, iar după acest succes au intrat în topul celor mai bune patru echipe din serie.\n\nVictoria obţinută în etapa a 8-a a Diviziei A este cu atât mai lăudabilă cu cât ea a fost adjudecată în fața viceliderului, o echipă care până la disputa cu Oradea avea o singură înfrângere în cont.\n\nTrupa orădeană a început în forță și a preluat frâiele jocului încă din primele secunde ale întâlnirii. Jucătoarele antrenate de Sebastian Tudor s-au aflat în permanență la conducere, ceea ce a făcut ca misiunea oaspetelor să fie una imposibilă (2-0, 8-5, 11-8), chiar dacă pe parcursul jocului SEPSI a dat impresia că poate reveni, după ce s-a apropiat în mai multe rânduri la un singur gol pe tabelă (8-7 sau 17-16).\n\nLa pauză, CSU Oradea a avut un avans de trei goluri, 15-12, dar cea mai mare diferență înregistrată a fost de șase goluri, 22-16, asta și grație paradelor semnate de Lorena Scurtu, portărița orădeană având nu mai puțin de 12 intervenții reușite la aruncările oaspetelor.\n\nÎn ofensivă, Iulia Boroș și Adela Bochiș au fost adevărate guri de tun, fiecare semnând șase reușite, secondate de Duțu și Vrabie, cu câte 4 goluri, dar și de Alina Leș și Naomi Valinciuc, cu câte 3 goluri.\n\nA fost jocul în care toate compartimentele au funcționat perfect, lucru ce a făcut ca în final SEPSI Sfântu Gheorghe să se vadă nevoită să accepte înfrângerea.\n\nDupă acest succes, CSU Oradea a totalizat 12 puncte şi va închide turul de campionat în deplasare, pe 17 noiembrie, la Odorheiu Secuiesc, unde antrenorul Sebastian Tudor speră ca elevele sale să bifeze şi primele puncte în deplasare în acest sezon.\n\nÎn partida de acasă, cu SEPSI Sfântu Gheorghe, pentru CSU Oradea au evoluat: Lorena Scurtu, Anita Suciu şi Oana Bucur – portari; Duțu – cu 4 goluri, Leș - 3, Abodi - 2, Calena, Coita, Dalea, Havași, Vrabie - 4, Medve, Boroș - 6, Bochiș - 6, Valinciuc – 3 şi Pălii.",
        "label": "Crisana"
    },
    {
        "title": "Israelul se află în spatele atacului cu pagere din Liban, în cadrul unei operaţiuni comune Mossad-IDF - Zi de Zi",
        "text": "Israelul se află în spatele atacului cu pagere din Liban, în cadrul unei operaţiuni comune Mossad-IDF\n\nIsraelul a fost în spatele atacului care a făcut ca mii de pagere aparţinând membrilor Hezbollah să explodeze simultan în Liban marţi, transmite CNN.\n\nOperaţiunea, care s-a soldat cu mii de răniţi în tot Libanul, a fost rezultatul unei operaţiuni comune între serviciul de informaţii al Israelului, Mossad, şi armata israeliană.\n\nIsraelul a plasat material exploziv într-un lot de pagere fabricate în Taiwan care au fost importate în Liban şi destinate Hezbollah, a raportat New York Times, citând oficiali americani şi alţi oficiali informaţi cu privire la operaţiune.\n\nExplozibilii au fost plantaţi lângă bateria fiecărui pager, iar un comutator a fost încorporat pentru a le detona de la distanţă, potrivit New York Times. Dispozitivele au fost detonate simultan după primirea unui mesaj, marţi după-amiază, omorând cel puţin 9 persoane şi rănind peste 2.800 – dintre care cel puţin 170 erau în stare critică, potrivit Ministerului Sănătăţii din Liban.\n\nHezbollah şi guvernul libanez au învinuit Israelul pentru atac, dar Israelul nu a comentat.\n\nExploziile pagerului din Liban ”marchează o escaladare extrem de îngrijorătoare într-un context deja inacceptabil de volatil”, potrivit lui Jeanine Hennis-Plasschaert, coordonatorul special al ONU pentru Liban.\n\nÎntr-o declaraţie a biroului său, ea a condamnat atacul care, potrivit Libanului, a ucis nouă persoane şi a rănit alte mii.\n\n”În conformitate cu dreptul internaţional umanitar, ea reaminteşte tuturor actorilor interesaţi că civilii nu sunt o ţintă şi trebuie să fie protejaţi în orice moment. Chiar şi o singură victimă civilă este o victimă prea numeroasă”, se arată în declaraţie.\n\nDe asemenea, ea a îndemnat ”toţi actorii implicaţi să se abţină de la orice acţiune suplimentară sau retorică belicoasă, care ar putea declanşa o conflagraţie mai amplă pe care nimeni nu şi-o poate permite”.\n\nHennis-Plasschaert a făcut, de asemenea, apel la prioritizarea stabilităţii în regiune.\n\n”Miza este prea mare pentru a face ceva mai puţin”, se arată în declaraţie.\n\nHezbollah a promovat mult timp secretul ca piatră de temelie a strategiei sale militare, renunţând la dispozitivele de înaltă tehnologie pentru a evita infiltrarea programelor de spionaj israeliene şi americane.\n\nÎntr-un discurs televizat în urmă cu peste şase luni, secretarul general Hassan Nasrallah le-a cerut membrilor Hezbollah şi familiilor acestora din sudul Libanului, unde luptele cu forţele israeliene de peste graniţă durează de aproape un an, să renunţe la telefoanele lor mobile.\n\n”Închideţi-l, îngropaţi-l, puneţi-l într-un cufăr de fier şi închideţi-l”, a spus el într-un discurs din februarie.\n\n”Faceţi-o de dragul securităţii şi pentru a proteja sângele şi demnitatea oamenilor”, a adăugat el.\n\n”Colaboratorul (cu israelienii) este telefonul mobil din mâinile dvs. şi ale soţiei şi copiilor dvs. Acest telefon mobil este colaboratorul şi ucigaşul”, a continuat el să spună în discursul său înflăcărat.\n\nSpre deosebire de alţi actori non-statali din Orientul Mijlociu, se crede că unităţile Hezbollah comunică printr-o reţea internă de comunicaţii.\n\nAceasta este considerată unul dintre elementele-cheie ale puternicei grupări care a fost mult timp acuzată că operează ca un stat în interiorul unui stat.\n\nReţelele de pager – depăşite de zeci de ani pentru majoritatea oamenilor din Liban – ar fi avut rolul de a-i determina pe membrii Hezbollah să se contacteze între ei prin aceste linii telefonice.\n\nPe lângă faptul că a provocat un eveniment cu victime în masă în mai multe părţi ale Libanului, infiltrarea aparentă a acestor pagere, la un pas distanţă de reţelele lor reale, va fi zdruncinat grupul susţinut de Iran.\n\nÎn încercarea sa de a scăpa de radarul Israelului, abordarea sa de a reveni la elementele de bază pare să se fi întors împotriva sa într-un mod la care s-ar fi aşteptat mai puţin.",
        "label": "Crisana"
    },
    {
        "title": "Marian Florian Enache şi Andrei Sebastian Cornea au adus prima medalie de aur pentru canotajul românesc la Jocurile Olimpice de la Paris - Zi de Zi",
        "text": "Marian Florian Enache şi Andrei Sebastian Cornea au adus prima medalie de aur pentru canotajul românesc la Jocurile Olimpice de la Paris\n\nSportivii Marian Florian Enache şi Andrei Sebastian Cornea au adus prima medalie de aur pentru canotajul românesc la Jocurile Olimpice, după ce au câştigat proba de dublu vâsle masculin. Este a doua medalie de aur pentru România la Paris, după cea a lui David Popovici la 200 metri liber.\n\nEi au încheiat proba în şase minute, 12 secunde şi 58 de sutimi.\n\nPe locul doi s-a clasat Ţările de Jos, iar pe trei Irlanda.\n\nEste a patra medalie pentru România la Paris, a doua de aur, după cele obţinute de David Popovici (aur şi bronz) şi Ancuţa Bodnar şi Simona Radiş (argint).\n\nAndrei Cornea s-a născut la 10 noiembrie 1999, la Vatra Dornei, iar Marian Enache la 5 august 1995, la Târgu Cărbuneşti (Gorj).\n\nE prima medalie de aur la masculin într-o probă de vâsle în istoria canotajului românesc.",
        "label": "Crisana"
    },
    {
        "title": "Reindustrializarea României, pilon central în viziunea lui Marcel Ciolacu pentru dezvoltare economică",
        "text": "Județul Bihor dispune de un potențial economic semnificativ, dar insuficient valorificat, susține Marcel Ciolacu, candidatul PSD la Președinția României. În opinia acestuia, viitorul economic al țării trebuie construit pe baza unui proces amplu de reindustrializare – un obiectiv prioritar al programului său de țară și al Partidului Social Democrat.\n\nMarcel Ciolacu propune o strategie economică bazată pe investiții, care urmărește creșterea capacității de producție a României, reducerea dependenței de importuri și exportarea surplusului. Planul său prevede alocarea unui sprijin financiar anual de 10 miliarde de euro pentru investiții în industrii moderne, capabile să genereze locuri de muncă bine plătite și să stimuleze exporturile.\n\n„Nu trebuie să redeschidem fabrici și uzine din trecut, ci să susținem inițiativele care creează valoare adăugată și locuri de muncă bine remunerate aici, în Bihor și în România. Reindustrializarea este soluția pentru un viitor economic solid și durabil”, a declarat Ciolacu.\n\nUn exemplu concret de succes în reindustrializare este reprezentat de construcția noii fabrici Nokian de la Oradea. Această investiție de peste 625 de milioane de euro, susținută printr-un ajutor de stat de aproape 100 de milioane de euro, va crea 550 de locuri de muncă și va contribui la revitalizarea economiei locale.\n\n„Am vizitat fabrica Nokian și am văzut un model de uzină ultramodernă, cu tehnologie de ultimă generație. Este o investiție care generează un efect multiplicator în economie și care trebuie replicată în toate județele țării”, a afirmat premierul.\n\nUn alt aspect semnalat de Marcel Ciolacu este nivelul scăzut al salariilor din județul Bihor. Potrivit datelor INS, câștigul salarial mediu brut în județ este cu 1.400 de lei mai mic decât media națională, situând Bihorul pe locul 24 în clasamentul național. Creșterea salariilor și a nivelului de trai depinde de o economie competitivă, bazată pe industrii puternice și inovatoare.\n\nCandidatul PSD propune dezvoltarea unor industrii cu potențial ridicat, precum industria auto, chimică, energetică, farmaceutică, alimentară și metalurgică. Aceste domenii, susține el, pot transforma România într-un producător important atât pentru piața internă, cât și pentru exporturi.\n\n„Există în Bihor toate condițiile pentru o producție de calitate în industrie și agricultură. Viziunea noastră economică sănătoasă ne va permite să producem ceea ce consumăm și să exportăm surplusul, asigurând un viitor stabil și prosper pentru toți românii care muncesc onest”, a concluzionat Marcel Ciolacu.\n\nReindustrializarea României nu este doar o soluție economică, ci și o strategie pentru echilibrarea balanței comerciale, reducerea deficitului și crearea de locuri de muncă bine plătite, mai ales în regiunile mai puțin dezvoltate. Marcel Ciolacu propune o economie modernă, competitivă și sustenabilă, bazată pe investiții strategice și sprijin concret pentru industriile locale.",
        "label": "Crisana"
    },
    {
        "title": "Tinerii de la Crişul Oradea au dominat cel de-al doilea turneu de calificare al Campionatului Naţional de polo U18",
        "text": "Tinerii jucători de la Crişul Oradea au dominat cel de-al doilea turneu de calificare din cadrul Campionatului Naţional de polo U18, turneu care a avut la Bazinul Crişul în perioada 8-10 noiembrie.\n\nEchipa gazdă, pregătită de Antonio şi Adrian Alexandrescu, a înregistrat victorii pe line, dar, după cum transmite clubul Crişul într-un comunicat, cei doi antrenori au urmărit în principal obiective metodice, rulând mai degrabă jucătorii de la categoriile mai mici. Astfel, formatul echipei a fost mereu schimbat, iar mediile de vârstă au arătat diferit de la meci la meci. Ca urmare, cei doi antrenori au folosit inclusiv un jucător de 12 ani, dar şi câte doi de 13 și 14 ani, şapte jucători de 15 ani, şase jucători de 16 ani, cinci de 17 ani şi doar cinci de 18 ani.\n\nÎn prima dispută, CS Crişul Oradea a surclasat formaţia CNER Bucureşti cu scorul de 31-1. Apoi a învins la fel de clar, cu 35-5, pe ACS Skil Sport Bucureşti. A urmat duelul cu CSS Steaua, câştigat cu 10-7, apoi duelul cu Dinamo B, câştigat cu 18-11, iar, în final, jocul cu CSA Steaua B a fost câştigat tot de orădeni, cu 16-8.\n\n„Cu toate aceste experimente, obiectivele de performanță au fost atinse, iar echipa este calificată la turneul final, unde va concura cu cele mai bune echipe din campionat, iar obiectivul final este mereu lupta pentru cea mai strălucită medalie! Felicitări sportivilor, antrenorilor și tuturor celor implicați!”, a transmis, prin comunicat, directorul clubului Crişul Oradea, Pető Dalma.\n\nStaff-ul tehnic al echipei orădene de polo U18 de la Crişul îl are ca antrenor principal pe Antonio Alexandrescu, antrenor secund este tatăl acestuia, Adrian Alexandrescu, iar antrenor cu portarii, Florin Țic. Coordonatorul secţiei de polo este expertul sportiv Cosmin Goina.",
        "label": "Crisana"
    },
    {
        "title": "Florin Budea: „Cum a zis și CTP-ul, eu votez UDMR-ul”",
        "text": "Cu toate riscurile, și de data asta, eu unul votez cu UDMR. La un nivel strict subiectiv, trebuie să vă mărturisesc că am mai mulți prieteni de etnie maghiară decât amici prin toate „partidele românești”. Cu mulți dintre acești prieteni am copilărit împreună, alții mi-au fost sau îmi sunt colegi, toți oameni serioși, corecți, gospodari, în a căror loialitate pot mă încred deplin.\n\nDa, știu, nu sunt nici măcar original. Analizele electorale, realizate în urma scrutinelor din ultimii vreo zece ani, arată că tot mai mulți români din „Regat” votează cu UDMR. Acesta este un simptom al exasperării. Evident, nu sunt singurul alegător sătul de vorbăria fără conținut, demagogie, corupție, naționalism de estradă...\n\nȘi chiar nu sunt singurul! Nici intelectuali români care spun public că vor vota cu președintele Kelemen Hunor nu sunt puțini. Liderul Uniunii este, până la urmă, ceea ce e însăși UDMR-ul. Uite, Cristian Tudor Popescu, „crucișătorul” presei românești, zicea, prin septembrie, că va vota cu Kelemen Hunor, fiindcă e singurul prezidențiabil preocupat „de cea mai gravă problemă a acestei țări – depopularea: «Dacă continuă trendul, peste 20 de ani vom avea o țară mare, frumoasă, sigură și goală»”.\n\nSabina Fati spune și ea că votează cu liderul UDMR. „Altminteri decât ceilalți aspiranți la Cotroceni, are studiile făcute la timp, la școli de calitate, nu a fost tentat de banii statului, nu are o biografie care trebuie ascunsă, nu a mers la vânătoare cu Omar Hayssam, nu și-a trădat liderul, nu e contestat în UDMR. În plus, are idei, vorbește coerent, nu are probleme cu înțelegerea fenomenelor mari, nu face gafe, e stăpân pe el, nu vrea să vândă Ardealul (știe că nu e al lui) iar legătura cu Viktor Orban e pentru el și pentru UDMR o necesitate”. Hai, să-i zic eu un rău necesar.\n\n„Kelemen Hunor este singurul care pune în discuție teme concrete relevante pentru țară. Că sunt corect formulate, că identifică sau nu soluții corecte, e de discutat și personal am avut și am numeroase puncte în dezacord cu domnia sa. Dar avem ce discuta, avem cu ce să fim sau nu de acord pe fond, nu doar motive de înjurătură sau bășcălie”, a spus jurnalista Ioana Ene Dogioiu și, vai cât de previzibil!, și-a „luat-o” copios pentru asta. Sentinele, veșnic treze, ale națiunii au făcut-o, la pachet cu CTP-ul: trădătoare, putinistă, idiot util al Moscovei.\n\nȘi, pentru liniștea noastră, președintele UDMR a declarat, răspicat, românește(!), că nu ne ia Ardealul: „Nu ar fi drept și nici nu se poate ajunge acolo. (...) Relațiile internaționale sunt ghidate azi după reguli care nu vor fi schimbate. (...) Nu poți să muți teritorii și oameni, în secolul XXI, ca pe borcane de pe un raft pe celălalt raft”. No, acum, dacă ne-am liniștit, îndrăznesc să spun că un segment electoral care ar putea vota cu UDMR este reprezentat de intelectualii români care nu gustă gogoașa aia expirată cu ungurii care „ne iau Ardealul”.\n\nDintr-o perspectivă pragmatică e clar, politicienii udemeriști urmăresc, cu consecvență, interesele comunității pe care o reprezintă (nu ca ai noștri!), dar fac asta în cadrul general al legilor țării, în România. Legile pe care le susțin parlamentarii Uniunii, la București, nu se aplică „exclusiv” dincoace de Carpați. Altfel spus, eu cred că, dacă lui Ioșca o să-i meargă bine, nici mie nu are cum să-mi fie rău. Cred că Cseke Attila întruchipează cel mai bine acest mod de a face politică. Președintele UDMR Bihor a făcut foarte multe lucruri bune pentru județul său (cel puțin la fel de multe ca un alt bihorean „premier din umbră” ), dar și pentru alte comunități cât se poate de românești de prin Moldova, Oltenia sau Dobrogea.\n\nDacă vreți, în ultimul rând, un vot pentru UDMR este, nu neapărat unul împotriva lui George Simion sau a Dianei Șoșoacă, ci o poliță de asigurare că naționaliștii radicali, cei care trăiesc numai de pe urma faptului că mă învrăjbesc cu Ioșca, nu vor ajunge la guvernare. În timp ce alte partide își tot pasează „blatul” cu AUR, ipoteza asta este exclusă aprioric în ceea ce privește UDMR.\n\nnu ale „regățenilor”, ci ale tuturor cetățenilor acestei țări. Citiți poate cel mai curajos interviu din această campanie electorală!\n\nD-le Cseke Attila, UDMR are în această campanie, poate pentru prima dată, un mesaj foarte eficient și clar pentru întreaga societate. De unde această deschidere?\n\n– Am avut și până acum, dar nu am fost auziți. Acum cuțitul a ajuns la os. Am crezut că e, încă o dată, momentul să se audă clar diagnosticul nostru despre țară.\n\n– Care este diagnosticul acesta?\n\n– În fiecare zi pare că ne confruntăm cu o nouă criză. Seceta care a distrus recoltele, inundațiile care au devastat comunități întregi, tragediile rutiere care par fără sfârșit, drogurile au devenit un flagel care lovește și în școli, o treime din tinerii sub 18 ani trăiesc în sărăcie extremă. Sub sloganul stabilității politice, în guvern domnește haosul. Evazioniștii primesc amnistie fiscală, iar constructorii primesc doar amânări, pentru că statul nu le plătește facturile și, în cele din urmă, rămânând fără bani, aceștia intră în insolvență sau faliment.\n\n– Care este cea mai gravă problemă?\n\n– De fapt sunt două probleme, la fel de grave, cred eu. Lipsa de predictibilitate și lipsa de respect. Aceste două chestiuni au dus la un bilanț șocant: aproape 6 milioane de oameni, s-au săturat și au plecat unde au văzut cu ochii.\n\n– De ce credeți că s-a ajuns aici?\n\n– Noi spunem clar și răspicat: Nimic nu crește când statul se mărește. Românii se simt striviți de statul cumetrilor și al nepotismului, de statul ineficient, care s-a tot lățit în ultimii ani, tocmai pentru că am ales să nu mai luptăm cu răul, ci să ne obișnuim cu el. Statul ni s-a suit în cap!\n\n– Diagnosticul pare al unui om din popor...\n\n– Da, pentru că noi nu stăm în palate. Ne enervează bătăliile zilnice pe chestii de nimic. Pentru o autorizație, pentru plata unei facturi, statul român îți mănâncă zilele. Și nimeni nu vorbește despre asta. Nici re candidați nu vorbește despre luptele pe care le ai de dus, de pildă, ca să-ți înscrii copilul la grădiniță sau la creșă ori ca să îți faci rost de autorizație de construcție. Toți ne aburesc toți cu promisiuni goale. Va fi bine... dar nimeni nu spune c\n\n– De ce auzim doar de la UDMR acest diagnostic clar, în consens cu ce gândesc oamenii?\n\n– Întrebați-i pe ceilalți. De ce ei se ocupă doar unul cu celălalt? Cum s-a ajuns ca, în această campanie, politicienii să vorbească numai unii despre ceilalți? Nimic despre popor, mai nimic despre programe, zero proiecte! Este evident: Un singur candidat, ce ironie, cel maghiar, vorbește în numele tuturor cetățenilor furioși, oameni care se simt cetățeni de mâna a doua în propria lor țară. Cineva trebuie să tragă semnalul de alarmă. Cineva trebuie să spună, în loc de las’ că merge și așa, așa nu mai merge!\n\n– Spuneți două, trei luc­ruri pe care le-ați schimba.\n\n– Birocrația trebuie să fie micșorată, nu îngrășată. Spitalele de stat trebuie să ofere servicii de îngrijire medicală performante, nu să fie doar platforme pentru industria farma și cabinetul privat. Școlile trebuie să crească spirite, nu să scoată, pe banda rulantă, analfabeți funcționali, obosiți la 14 ani. Țăranul, care dă de mâncare unei ță ri, nu trebuie disprețuit, ci ajutat și respectat pentru munca lui.\n\n– Chiar așa, de ce candidează Hunor Kelemen președinție? Cine votează un maghiar?\n\n– O să vi se pară ciudat ce spun, oferta celorlalte partide ne avantajează. Nu vedeți că au trecut patru săptămâni și nu avem o competiție între programe politice, ci o cursă disperată în care nu se discută deloc realitățile României? Vedeți că ceilalți ne preiau elemente de program, de discurs, acum la final de campanie? Kelemen Hunor este singurul care vrea i poate să vorbească despre probleme reale ale României. Este pregătit, cunoaște problemele oamenilor, chiar are soluții.\n\n– În final, dacă puteți spune într-o frază, ce fel de țară vă doriți?\n\n– UDMR vrea o țară în care cetățeanul primește mai mult: mai mult respect, mai multe oportunități, iar statul are mult mai puțină birocrație. Dacă UDMR va face parte din noul guvern: interesele cetățenilor vor reveni pe ordinea de zi a ședințelor de la Palatul Victoria, iar bunul simț și deciziile raționale vor reveni la guvernarea țării.\n\nvorbește despre cei doi piloni fundamentali ai unei societăți sănătoase, ai unei țări. Indiferent că ești român sau maghiar, ortodox, catolic, reformat... țăran, muncitor sau intelectual, școala și credința în Dumnezeu îți dau, în profunzime, valoare umană.\n\n„Elevii maghiari trebuie ajutați să învețe să vorbească bine limba română”, o afirmație ca un strigăt de ajutor, ca expresie a unei dorințe sincere, ca o mână întinsă spre majoritate. „Un profesor performant va scoate din școală generații performante. Îmi doresc ca România să nu fie o țară doar a roboților și a analfabeților funcționali!”, iată cuvântul hotărât al unui om politic care cunoaște greutățile din Educație și are soluții.\n\n– Sunteți deputat în comisia pentru Educație, care este cel mai mare eșec al sistemului?\n\n– Aș putea spune mai multe, dar, dacă doriți doar unul, atunci vă spun că România are cea mai mare rată de abandon școlar dintre țările UE. Unul din șase copii este exclus din educație. 70.000 de copii „au dispăru t” din școli. Acum 12 ani, aproape 190.000 de copii intrau în clasa întâi, anul acesta, doar 120.000 au ajuns la bacalaureat.\n\n– Astăzi, școala îngroapă copiii sub munți de informații, de foarte multe ori inutile, dar nu acordă atenție lucrurilor cu adevărat importante. Nu mai rămân timp, bani și răbdare pentru dezvoltarea personalității, îngrijirea talentelor, sprijinirea creativității. Nu avem orientare școlară reală. Crește decalajul sat–oraș, uitați-vă pe testele PISA.\n\n– Dar avem o lege nouă...?!\n\n– Degeaba, dacă nu o aplicăm bine. Dacă nu schimbăm lucrurile la implementarea acestei legi noi de care vorbiți, vom distruge încă o generație! Orele, de la 36-40 pe săptămână, trebuie reduse la maximum 30. Dar, simultan și obligatoriu, trebuie ca sistemul after-school să devină funcțional la scară națională. Asta presupune, de la sine, și masa caldă pentru toți elevii. Dar nu este suficient să diminuăm orele; trebuie să simplificăm, adaptăm și conținutul. Cu cei care sunt sub nivelul clasei trebuie facem, după masa, ore remediale, cu cei talentați avem datoria să mergem spre zona de excelență.\n\n– Se poate cu această nouă lege?\n\n– Da, iar dacă se consideră că nu, legea trebuie schimbată în această direcție. Copilul, când ajunge acasă de la școală, ar trebui să facă sport, să se joace, să petreacă timp cu prietenii și cu familia, nu să-și continue activitatea școlară, pregătind temele pentru a doua zi!\n\n– Dar nu toți copii sunt la fel.\n\nem avea aceleași așteptări de la toți elevii. Dacă cineva dorește să urmeze o universitate, trebuie să-l susținem. Dacă învață o meserie, trebuie să-i oferim același sprijin. Trebuie să redăm prestigiul educației profesionale! Elevii maghiari trebuie ajuta i să învețe să vorbească bine limba română. Este în interesul comunității maghiare, este în interesul copilului, dar este și în interesul statului român. Aici statul trebuie să ajute și să nu încurce comunitatea maghiară.\n\n– Ați avut multe amendamente în noile legi ale educației. De care dintre acestea sunteți cel mai mândru? Unde v-ați simțit cel mai util?\n\n– Dacă trebuie să aleg un singur lucru atunci aș alege să vorbesc despre sprijinul acordat demersului comun al cultelor pentru zona de educație religioasă, învățământ confesional. Fără modestie, am fost amfitrionul acestei colaborări și a rezultatului acestei colaborări. Cred, în cel mai sincer mod, că educația și credința sunt cele mai importante lucruri într-o țară.\n\n– Dacă ați putea să aduceți ceva din perioada când dumneavoastră ați fost elev, ce ați aduce azi în Educație?\n\n, unde omenia, în sensul cel mai pur al cuvântului, este chiar baza societ",
        "label": "Crisana"
    },
    {
        "title": "Dacia Bigster se lanseaza in octombrie si aduce tractiunea integrala electrica e-4WD si cutie automata - Zi de Zi",
        "text": "Dacia pregătește o surpriză de proporții în luna octombrie. Mult-așteptatul Bigster, despre care se vorbește de trei ani, va fi lansat oficial, aducând cu sine numeroase inovații tehnologice, inclusiv tracțiunea integrală electrică e-4WD.\n\nAceastă tehnologie, dezvoltată de Renault, va fi aplicată și pe alte modele din cadrul grupului. Tracțiunea 4×4 propusă nu va avea cardan, ci va fi bazată pe o soluție ingenioasă: o punte cu transmisie mecanică alimentată de un motor cu combustie internă, combinată cu o punte electrificată. Practic, vorbim despre un sistem 4×4 electric.\n\nAstfel, un motor electric va fi montat pe puntea spate, acționând doar această parte, fără a transmite puterea către puntea față, eliminând astfel necesitatea unui cardan și a unui diferențial. Această soluție este mai accesibilă, teoretic mai eficientă și poate fi integrată mai ușor pe diverse motorizări.\n\nAceasta înseamnă că Dacia va oferi cutie automată și tracțiune integrală, exact ceea ce mulți clienți își doresc. Vom beneficia, așadar, de motorizare hibridă, transmisie 4×4 și cutie automată – combinația ideală, la un preț accesibil. Mai mult, soluția propusă de Dacia va respecta noile standarde Euro 7, mult mai stricte.\n\nLionel Jaillet, vicepreședintele Renault, a subliniat că în România, aproximativ 70% dintre modelele Duster vândute sunt 4×4, în timp ce în alte țări acest procent este de 30%.",
        "label": "Crisana"
    },
    {
        "title": "Măsuri extreme după atacul de la Solingen. Olaf Scholz promite deportarea tuturor migranților ilegali - Zi de Zi",
        "text": "Măsuri extreme după atacul de la Solingen. Olaf Scholz promite deportarea tuturor migranților ilegali\n\nCancelarul german Olaf Scholz a promis luni că va intensifica deportările și va reduce imigrația ilegală, în timpul unei vizite în oraşul Solingen, unde vineri trei persoane au fost înjunghiate mortal.\n\n\n\n„Acesta este terorism, terorism împotriva noastră, a tuturor”, a declarat Scholz după ce a depus o coroană de flori la locul atacului, în memoria victimelor.\n\nAtacul, despre care anchetatorii cred că a fost comis de sirian suspectat de apartenenţă la Statul Islamic, a alimentat tensiunile în Germania în privinţa regulile de azil şi de deportare, precum şi a infracţiunilor cu violenţă, înaintea alegerilor ce vor avea loc în septembrie în trei landuri estice.\n\n„Vom face tot ceea ce putem pentru a ne asigura că aceia care nu pot şi nu au permisiunea să stea în Germania sunt repatriaţi şi deportaţi”.\n\nEl l-a descris pe suspect drept „un caz Dublin”, referindu-se la regulamentul UE ce prevede că solicitanţii de azil trebuie să îşi depună cererile în prima ţară membră a UE în care ajung.\n\nPotrivit media din Germania, autorităţile plănuiau deportarea sirianului în Bulgaria anul trecut, însă aceasta nu s-a realizat pentru că, atunci când au încercat să o pună în aplicare, bărbatul nu a fost găsit în centrul pentru refugiaţi unde era cazat.\n\nScholz a mai promis luni înăsprirea legislaţiei privind portul armelor letale, la trei zile după atacul cu cuţit de la Solingen, declarându-se convins că un proiect de lege în acest sens va fi aprobat rapid de parlament.\n\nTrei persoane au fos ucise şi opt rănite în atacul comis vineri într-o piaţă din centrul oraşului Solingen, în timpul Festivalului Diversităţii, organizat pentru a sărbători 650 de ani de existenţă a localităţii.\n\nPoliția l-a arestat pe presupusul agresor, un sirian de 26 de ani, care, la ordinul unui judecător, a rămas în custodia poliţiei.\n\nParchetul federal a preluat cazul şi îl investighează pe suspect pentru omor şi posibilă apartenenţă la gruparea jihadistă Statul Islamic.",
        "label": "Crisana"
    },
    {
        "title": "Adrian Madar, mesaj pentru orădeni: Deșteaptă-te, Oradea!",
        "text": "- În această campanie electorală ați vorbit despre nevoia schimbării. De ce ar trebui să aleagă orădenii schimbarea actualei administrații locale?\n\n- În prezent, în Oradea, omul NU este situat în centrul atribuțiilor administrative. Atât eu, din funcția de primar, cât și echipa PSD Oradea, din funcția de consilieri locali, vom pune administrația publică locală în slujba comunității pentru a ne feri pe noi toți de: politizarea puterii locale, abuzurile în funcție, lipsa de transparență, corupție, aroganță și de ipocrizie.\n\nAvem în mod absolut nevoie de o schimbare mai ales atunci când vine vorba de transparență și comunicare. În mirajul marilor proiecte de infrastructură, actuala administrație a uitat de cel mai important aspect și anume: dialogul cu orădenii. Se promovează idei de proiecte pompoase, dar fără un strop de sinceritate față de oamenii care vor fi direct afectați. Un exemplu ar fi linia de tren prin oraș propusă în zona str. Lacul Roșu, ori traseul Inelului Rutier de Nord prin cartierul Podgoria, ambele fără nicio consulare publică, sau situația stadionului din inima orașului și multe alte astfel de proiecte.\n\nEste nevoie de o schimbare pentru că noi orădenii nu trăim pe rețelele de socializare unde totul este minunat, trăim în cartiere cu străzi neasfaltate, fără utilități și cu parcuri neîngrijite. Trăim în cartiere aglomerate și sufocate pentru că actuala administrație a fost interesată doar de expansiunea imobiliară. Trăim cu cea mai mare datorie publică pe cap de locuitor din România, pentru că domnul Birta și echipa sa au dorit proiecte megalomane chiar dacă bugetul nostru nu suporta asemenea cheltuială. Orădenii sunt în coada clasamentului atunci când vine vorba de nivelul de trai din țară pentru că, în practică, de fapt PNL cheltuiește banii europeni în loc să îi investească în creșterea calității vieții.\n\n- Orădenii au avut oportunitatea de a analiza programele tuturor candidaților. Din punctul dumneavoastră de vedere, prin ce s-a deosebit candidatul Adriana Madar de contracandidatul său Florin Birta?\n\n- Să începem în primul rând prin studiile pe care le avem și prin experiența profesională. Un lider se formează încă din anii studenției, iar apoi se perfecționează prin experiența profesională și personală. Domnul Birta este jurist de meserie, dar cariera sa profesională se rezumă la a fi fost consilierul domnului Ilie Bolojan și președinte de un club sportiv municipal, poziții obținute pe criterii politice. Cu iertare să îmi fie, dar mandatele sale de primar ori viceprimar, tot la rubrica ”consilierul lui Bolojan” le putem cuantifica. Practic toată viața a trăit din politică. În schimb eu, sunt licențiat în finanțe și cu master în matematică, iar în ultimii 30 de ani am acumulat experiență atât din mediul privat, unde am fost director de bancă și spital, cât și din domeniul guvernamental, fiind secretar de stat și secretar general adjunct. Ce-i drept, dar cu mândrie spun asta, am fost consilierul local al orădenilor în mandatul 2020-2024.\n\nDupă studii și experiență, ne deosebește viziunea pe care o avem pentru Oradea și orădeni. În programul propus de mine și de echipa PSD Oradea avem măsuri care vizează direct creșterea nivelului de trai pentru orădeni. Sunt convins că administrația trebuie să lucreze în beneficiul contribuabilului și nu invers. Sunt absolut necesare proiectele de modernizare și reabilitare urbană, dar nu oricum, oriunde și cu orice preț. Eu le propun orădenilor cartiere sigure, nu drumuri de mare viteză sau linii de tren prin oraș. Eu le propun orădenilor măsuri pentru transport public eficient și nu trafic pe noi și noi pasaje. Eu le propun orădenilor investiții pentru locuri de parcare de domiciliu și nu suprataxarea acestora. Eu le propun orădenilor măsuri concrete pentru reducerea costurilor la întreținere și nu simple vorbe de campanie. Eu propun parcuri și piețe agroalimentare în cartierele orădene nu supermarketuri și lanțuri de blocuri printre case.\n\nNoi am ales drumul unei campanii curate, fără jocuri politice sau atacuri personale, dar asta nu înseamnă că am închis ochii la politizarea administrației locale. Este absolut evident că, oriunde ne uităm în jurul echipei domnului Birta dăm de contracte sau funcții publice pentru fini, frați sau prieteni apropiați toți cu experiență îndoielnică dar cu carnet de partid. În timp ce domnul Birta ne-a demonstrat că este adeptul meritocrației politice, eu în schimb, mereu am fost adeptul meritocrației profesionale fapt care mi-a adus o cariera construită în mediul privat.\n\nLa două voturi distanță de un primar pentru orădeni\n\n- Cea mai aprinsă temă a ultimei săptămâni de campanie a fost dacă se va organiza sau nu dezbatere între cei mai importanți doi candidați la poziția de primar. Aveți regrete că domnul Birta nu v-a acceptat invitația?\n\n- Nu eu trebuie să judec acest comportament, ci alegătorii. Este regretabil însă în primul rând pentru democrație, mai ales că ambii ne-am propus deschis în oferta electorală creșterea nivelului de trai. Contează însă cum, iar eu acest aspect doream să-l clarificăm în față orădenilor. Fiindcă există o diferențiere evidentă între viziunile noastre. Eu nu aș avantaja dezvoltatorii imobiliari cum o face actuala conducere de ani de zile, ci aș orienta bani din buget către spațiile verzi și aleile dintre blocuri, și nicidecum nu aș permite construcția de sedii luxoase pentru firmele primăriei, ci atenția să fie pe calitatea serviciului prestat pentru locuitorii acestui oraș. Și multe astfel de abordări chiar meritau a fi confruntate între noi doi.\n\n- Prezența la vot la ultimele alegeri locale din anul 2020 a fost de 52,23% în Bihor, de 37,11% în Oradea, iar la nivel național a fost de 46,02%. Care este mesajul dumneavoastră pentru orădeni în ceea ce privește prezența la vot?\n\n- O dată la patru ani avem oportunitatea de a ne pune onest două întrebări: ”Pentru cine și în folosul cui se administrează orașul meu?” și ”Există oare o alternativă viabilă la actuala administrație locală?”. Indiferent care vă sunt convingerile politice, vă îndemn să mergeți în număr cât mai mare la vot. Democrația are nevoie de exercitarea votului căci, în lipsa acestuia, ne întoarcem la tristele momente de realegeri aplaudate de unicul partid aflat la conducerea orașului.\n\nEste mult mai riscant să stăm acasă și să nu ne pese, decât să îndrăznim să ne exercităm acest drept. Astfel, concret vorbind, fie ne ratăm șansa de a aduce rezolvarea problemelor noastre urbane, fie suntem cu un vot mai aproape de schimbarea dorită.\n\nAvem o ”majoritate tăcută” formată din peste 60% dintre orădeni, care nu se prezintă la vot. Eu am convingerea că mulți dintre aceștia nu susțin politica, departe de cetățean, a administrației Birta. Consider că la alegerea primarului Municipiului Oradea, va fi o finală între mine și dl. Birta. Există o masă critică pentru schimbarea PNL de la putere, iar o prezență numeroasă a orădenilor, în special a celor care sunt sceptici că este posibilă această schimbare, va produce o mare surpriză la alegerile de duminică.\n\nDe Duminica Orbului, deșteptarea orașului nostru este posibilă.\n\nDin acest motiv îndemn orădenii ca duminică, 9 iunie, să meargă la vot și să-și aleagă asumat primarul.",
        "label": "Crisana"
    },
    {
        "title": "Drumul Timișoarei: În Oradea, strada Timișoarei există în... dublu exemplar! (FOTO)",
        "text": "Șoferii care vor să găsească strada Timișoarei în Oradea vor avea o surpriză, căci în oraș există, aparent, două străzi cu această denumire. Conform aplicațiilor Waze sau Google Maps, una este situată cartierul Rogerius , în spatele Pieței Magnoliei, între străzile Călugăreni și Italiană.\n\nÎn schimb, potrivit nomenclatorului stradal al orașului și aplicației de pe site-ul municipalității, singurele surse oficiale, o altă stradă Timișoarei este localizată în zona cartierului Tokai , între străzile Calea Clujului și Câmpului.\n\nAnunțată de Bihorel, Primăria a și transmis săptămâna trecută o sesizare către operatorii aplicațiilor digitale folosite pentru orientarea șoferilor, să își modifice eroarea.\n\nNu de alta, dar altfel locuitorii străzii din zona Clujului riscă să nu mai primească pachetele comandate, taximetrele să meargă greșit, iar livratorii de mâncare să caute strada în capete diametral opuse ale Oradiei.",
        "label": "Crisana"
    },
    {
        "title": "Festivalul Luminii la Oradea, ediția a XIII-a - Frumusețea lucrurilor mărunte",
        "text": "Parcul Cetății din Oradea a găzduit, sâmbătă, ediția a 13-a a Festivalului Luminii, un eveniment organizat de Centrul Local Oradea al Organizației Naționale Cercetașii României. Mii de lumânări aprinse au luminat parcul, creând un cadru de poveste, perfect pentru a celebra bucuria lucrurilor simple.\n\nPe lângă spectacolul de lumini, evenimentul a inclus activități precum pictură pe față pentru copii, jocuri, expoziții și concerte de muzică folk susținute de artiști locali. Atmosfera caldă și primitoare a fost menită să aducă oamenii mai aproape de natură și să ofere o experiență memorabilă pentru toți cei prezenți. Organizația Națională „Cercetașii României” Centrul Local Oradea i-a invitat pe orădeni la o ediție specială a „Festivalului Luminii” pe data de 9 noiembrie, între orele 16.00 și 20.00, în Șanțul Cetății Oradea. Sub motto-ul „Redescoperă frumusețea lucrurilor mărunte”, festivalul oferă la fiecare ediție un spațiu unic de reconectare cu micile bucurii ale vieții și de celebrare a valorilor comunității. Organizarea a fost asigurată de tineri liceeni entuziaști - cercetași, sprijiniți de 56 de voluntari și de numeroși susținători locali. Potrivit organizatorilor, „Festivalul Luminii” este mai mult decât o simplă celebrare a luminii, este o ocazie prin care întreaga comunitate își pune amprenta asupra orașului. De la copii și părinți până la profesori, elevi, ONG-uri și agenți economici locali, fiecare participant poate contribui la crearea unei atmosfere de solidaritate și frumusețe. Decorul de poveste al evenimentului a fost creat cu ajutorul a peste 20.000 de „gulguțe” - cutiuțe de hârtie de diverse forme, mărimi și culori, realizate manual. Pe lângă această instalație spectaculoasă, participanții au avut ocazia să exploreze o serie de activități și ateliere pentru toate vârstele. Astfel, au fost organizate mai multe workshop-uri tematice: „All Different, All Equal” și „A Day Without Paper Waste”, organizate împreună cu proiectul Eugreen al Universității din Oradea. Trupa Midnight Bloom și Femininomenon vor întreține atmosfera cu momente muzicale speciale. De asemenea, o galerie de fotografii și opere de artă locală a fost deschisă pentru toți cei pasionați de frumos. Participanțiii au avut ocazia să facă și o incursiune în istoria și valorile cercetășiei, dar și să participe la jocuri cercetășești, dezbateri de 5 minute, pictură pe față pentru copii, atelier de racheto-modelism organizat cu Romanian Space Inițiative, și un atelier interactiv oferit de Logiscool Oradea.",
        "label": "Crisana"
    },
    {
        "title": "Război Rusia-Ucraina. Înaintare rapidă a forțelor ucrainene, în teritoriul regiunii Kursk, din Rusia - Zi de Zi",
        "text": "Război Rusia-Ucraina. Înaintare rapidă a forțelor ucrainene, în teritoriul regiunii Kursk, din Rusia. ISW evaluează că acestea au ajuns, în trei zile, la 35 de km de graniță. Azi-noapte au bombardat puternic un aeroport din regiunea Lipețk, la 400 km sud de Moscova.\n\nISW evaluează, folosind atât surse rusești, cât și imagini geolocalizate, că forțele ucrainene continuă un avans rapid pe teritoriul regiunii ruse Kursk, fiind prezente la 35 de kilometri de granița internațională cu regiunea ucraineană Sumî. Acest lucru nu înseamnă că ucrainenii controlează tot teritoriul respectiv ci că fac incursiuni cu blindate ușoare, profitând de deruta rușilor, care par a fi luați complet prin surprindere de această ofensivă ucraineană.\n\nBloggeri militari ruși susțin că este vorba de mici grupuri de asalt ucrainene, care nici nu încearcă să ocupe sau să consolideze pozițiile pe teritoriul pe care ajung, ci ocolesc fortificațiile rusești înainte de a angaja punctele de concentrare ale Armatei Ruse, iar apoi se retrag. “Prevalența acestor grupuri blindate duce la raportări conflictuale, deoarece forțele ucrainene sunt capabile să angajeze rapid forțele ruse în apropierea unei așezări și apoi să se retragă din zonă. Ele par să poată folosi aceste mici grupuri blindate pentru a efectua atacuri dincolo de linia de angajare, mai ales datorită densității reduse a personalului militar rus în zonele de graniță ale regiunii Kursk. Totuși, mai aproape de zona de graniță, unități ucrainene mai mari au intrat pe teritoriul Kursk, unde consolidează și fortifică unele poziții”, arată ISW, citând raportări și analize ale bloggerilor ruși.\n\nAu existat raportări contradictorii, în mediul informațional rus, privind pierderea controlului asupra orașului Sudja, critic pentru exportul de gaze al Rusiei. ISW arată că imagini geolocalizate publicate ieri indică faptul că forțele ucrainene au avansat probabil la nord și la vest de Sudja, dar specialiștii de la Washington au precizat că nu vor specula sau anticipa în vreun fel mișcările trupelor ucrainene, pentru a nu periclita acțiunea acestora.\n\nTotuși, un expert britanic, Matthew Savill de la Royal United Services Institute (RUSI) a declarat pentru Sky News că “este puțin probabil ca planul ucrainenilor să fie, la modul serios, cucerirea Kursk sau ocuparea unor zone vaste din teritoriul rusesc. Și ar fi și dificil, căci ucrainenii nu au rezerve militare comparabile cu cele ale Armatei Ruse. Susținerea și aprovizionarea unei forțe militare de dimensiuni medii, pe teritoriul Rusiei, ar fi dificile pentru ucraineni”.\n• să transmită un semnal susținătorilor săi internaționali că Ucraina este încă în luptă și are capacitatea de a face manevre cu blindate;\n• să încerce să captureze cât mai mulți prizonieri de război ruși, pentru schimburi viitoare;\n• să profite de o vulnerabilitate a Rusiei, pe care a identificat-o anterior, pentru a putea pregăti alte operațiuni, necunoscute deocamdată;\n• să amenințe o încercuire a liniilor ruse de la Harkov și să forțeze astfel retragerea acestora.\n\nÎntre timp, presa oficială rusă anunță explozii puternice la o facilitate energetică din regiunea Lipețk, la est de Kursk și la circa 400 de km sud de Moscova. Ucrainenii spun însă că este vorba de un aerodrom militar, cel mai probabil atacat cu drone. Nu este clar în ce măsură acțiunea ucrainenilor din Kursk a creat o breșă și în apărarea antiaeriană a Rusiei, fapt ce ar permite un culoar de trecere a dronelor ucrainene pentru bombardarea unor obiective strategice mai îndepărtate.",
        "label": "Crisana"
    },
    {
        "title": "Ministrul Mediului: Vara lui 2024, cea mai călduroasă din istoria măsurătorilor ANM - Zi de Zi",
        "text": "Ministrul Mediului: Vara lui 2024, cea mai călduroasă din istoria măsurătorilor ANM\n\nMinistrul Mediului: Vara lui 2024, cea mai călduroasă din istoria măsurătorilor ANM/ Schimbările climatice ne afectează pe fiecare dintre noi/ Avem recorduri de temperatură, dar şi fenoneme meteo extreme de o intensitate mare\n\n”Doamna director general al Administraţiei Naţionale de Meteorologie mi-a spus că doar ce a terminat socotelile legate de vara care tocmai s-a încheiat şi putem declara vara anului 2024 ca fiind cea mai călduroasă vară din istoria măsurătorilor ANM-ului, la fel cum fiecare lună a verii a bătut toate recordurile ultimilor 100 de ani, că măsurăm de 120 de ani la ANM. În ceea ce priveşte precipitaţiile, pentru că am întrebat-o şi acest lucru, în luna august pentru zona Dobrogea doar în 2004 am avut precipitaţii şi mai multe decât am avut anul acesta, respectiv 92 de litri pe metru pătrat. Anul acesta, acum în luna august avem 85”, a declarat Mircea Fechet, duminică seară, la Digi 24.\n\nEl a explicat că aceste schimbări climatice afectează pe toată lumea.\n\n”Ceea ce vreau să subliniez este faptul că schimbările climatice ne afectează pe fiecare dintre noi. Nu doar pentru că e mai cald decât era de obicei, avem recorduri de temperatură, însă fenomene de schimbări climatice nu înseamnă doar încălzire globală. Înseamnă şi fenomene meteo extreme de o intensitate din ce în ce mai mare şi cu o frecvenţă din ce în ce mai mare şi atunci când în media lunară tu ai 30 de litri pe metru pătrat şi plouă în 48 de ore 230 de litri sau 225 de litri, cât am avut la Mangalia, vă imaginaţi că asta pune atât autorităţile locale, cât şi oamenii, în general, într-o situaţie greu de gestionat”, a afirmat ministrul Mediului.",
        "label": "Crisana"
    },
    {
        "title": "Dumitru Țiplea: „Credința, determinarea și respectul față de oameni sunt principiile care mă ghidează”",
        "text": "Cu o experiență de 20 de ani în antreprenoriat și un deceniu dedicat administrației publice, liberalul Dumitru Țiplea este în cursa pentru un mandat de deputat în Parlamentul României, hotărât să inițieze proiecte concrete pentru bunăstarea bihorenilor. Fost prefect timp de 5 ani, Țiplea a coordonat instituții importante, gestionând provocări administrative și inițiative de dezvoltare. BIHOREANUL i-a adresat câteva întrebări despre viziunea sa și obiectivele pe care își propune să le atingă în noua sa misiune la București.\n\n- Domnule Dumitru Țiplea, vă rugăm să vă prezentați pentru cei care nu vă cunosc.\n\n- Sunt născut în Maramureș, dar am ales județul Bihor pentru a-mi deveni casă. M-am căsătorit la Oradea, locuiesc în zona metropolitană a orașului și împreună cu soția mea suntem părinții a doi băieți adolescenți, de care sunt foarte mândru. Le înțeleg căutările și preocupările, mă bucur de succesele lor și sunt implicat în educația și formarea lor pentru viață.\n\nCât privește dezvoltarea mea profesională, am studiat în cadrul Universității din Oradea mai multe domenii care mi-au îmbogățit atât viața personală, cât și cariera. Am activat ca antreprenor timp de 20 de ani, m-am specializat în zona publică 10 ani, din care în ultimii 5 ani am fost prefectul județului Bihor.\n\n- În multe privințe, rolul prefectului față de instituțiile locale este similar cu cel al premierului în raport cu Guvernul la nivel național, prefectul fiind reprezentantul acestuia în teritoriu. Totodată, am supravegheat prin tutela administrativă legalitatea actelor administrației publice locale și am coordonat serviciile publice deconcentrate ale ministerelor. De asemenea, am condus Comitetul Județean pentru Situații de Urgență și am contribuit la aplicarea programelor guvernamentale.\n\nLuarea deciziilor poate fi uneori o provocare pentru funcția de prefect având în vedere complexitatea responsabilităților și necesitatea de a echilibra situații dificile. Totuși, fiind ghidat de experiența dobândită și valorile pe care le prețuiesc, având cunoașterea profundă a contextului local, abilități de organizare și coordonare, am luat decizii bune pentru comunitate.\n\n- Care au fost principalele dvs. realizări în mandatul de prefect?\n\n- În cei 5 ani în care am exercitat funcția de prefect, am adus o contribuție semnificativă în domenii importante pentru județul Bihor. Am început cu modernizarea infrastructurii de transport, cum ar fi reabilitarea DN76 și proiectul de electrificare a căii ferate Cluj Napoca-Oradea-Episcopia Bihor. În ceea ce privește protecția mediului, am coordonat campanii pentru salubrizarea cursurilor de apă și gestionarea corectă a deșeurilor, în special transferurile transfrontaliere. Pentru susținerea agricultorilor am constituit un grup de lucru pentru a găsi soluții de extindere a sistemului de irigații și am făcut demersuri pentru modernizarea rețelei de radare meteorologice.\n\nÎn domeniul fondului funciar am triplat numărul ședințelor Comisiei Județene, accelerând procesarea dosarelor, totodată am susținut reconstituirea izlazurilor comunale cu peste 5.200 ha. Am realizat un control al legalității pentru aproximativ 300.000 de acte administrative și am coordonat 56 de instituții publice, cu 20.000 de angajați. În ceea ce privește siguranța cetățenilor, am implementat măsuri de protecție civilă și intervenții rapide în timpul crizelor, cum au fost pandemia COVID-19, războiul din Ucraina, inundațiile cu care ne-am confruntat.\n\nAm propus, totodată, schimbări legislative importante, dintre care amintesc simplificarea procedurilor pentru aplicarea reducerilor la facturile de gaz și electricitate pentru locuitorii Munților Apuseni, care în județul Bihor vizează 14 comune și orașul Ștei. De asemenea, am inițiat și semnat protocoale de colaborare, cum ar fi cel pentru asigurarea accesului la servicii de medicină de familie în zonele rurale și cel pentru conservarea bisericilor de lemn, un proiect de suflet implementat în colaborare cu Consiliul Județean Bihor și „Ambulanța pentru Monumente”, ce poate avea un impact major asupra conservării patrimoniului nostru cultural. Aceste realizări sunt expresia angajamentului meu față de județul Bihor, față de viitorul lui și față de toți cei care trăiesc aici.\n\n- De ce candidați pentru un mandat în Camera Deputaților?\n\n- Îmi doresc să contribui activ la schimbarea în bine a țării noastre. Experiența mea de prefect a județului Bihor mi-a oferit oportunitatea de a lua decizii eficiente și transparente pentru a sprijini comunitatea, iar acum consider că este momentul să continui această muncă la nivel național. Îndrumarea președintelui Ilie Bolojan, alături de colegii mei, ne-a ajutat să atingem un nivel înalt de performanță în activitatea noastră, cu o viziune clară și o colaborare eficientă, model de echipă pe care dorim să îl urmăm și în calitate de parlamentari.\n\nCredința, determinarea și respectul față de oameni sunt principiile care mă ghidează, indiferent de poziția pe care o ocup. Aceste valori mă ajută să îmi amintesc că, indiferent de succesul personal sau profesional, rolul meu este să fiu în slujba comunității.\n\n- Ce vă propuneți să faceți în calitate de parlamentar?\n\nDin experiența mea de prefect am constatat o carență în corelarea prevederilor legislative, nu de puține ori alocând resurse de timp și energie pentru aplicarea unor acte normative neclare sau depășite. Printre principalele demersuri pe care le voi realiza în calitate de parlamentar se numără simplificarea cadrului legislativ, pentru a reduce birocrația și încărcătura administrativă. Un mediu privat solid, o administrație performantă și o societate civilă consolidată au nevoie de simplificarea legislației.\n\nTotodată, voi susține inițiative legislative care să conducă la transferarea bunelor practici demonstrate de administrația noastră județeană către comunități locale de pe întreg teritoriul României. Tot mai mult Oradea și Bihorul sunt menționate în întreaga țară datorită transformărilor și dezvoltării realizate de echipa PNL Bihor. Prin acțiunile pe care le-am desfășurat împreună am demonstrat că faptele sunt dovezi vii ale modului în care politica poate fi credibilă și pusă în slujba cetățenilor.",
        "label": "Crisana"
    },
    {
        "title": "Penal, deci bun: Trimis în judecată de DNA, viceprimarul din Sârbi promite „dedicare și responsabilitate",
        "text": "În comuna Sârbi, săptămâna trecută au depus jurămintele noii aleşi. Vorba vine noi, căci localitatea rămâne pe mâinile edilului PSD Gavril Herman, aflat în funcţie de aproape un sfert de veac, şi ale mai tânărului său coleg de partid, Florin Mădălin Popovici, viceprimar şi în mandatul trecut. Doar că acesta din urmă e cam penal.\n\nE judecat sub control judiciar într-un dosar al procurorilor DNA Cluj care îl acuză că, în loc să-şi vadă de treburile din Primărie, pentru care îl plăteau sătenii, se ocupa de propriul business, o firmă de transport, ba chiar l-ar fi mituit pe șeful PSD-ist al ISCTR Bihor, Cristin Țepele, cu bănuţi şi materiale de construcții, pentru ca şoferii să-i fie feriţi de controale și sancțiuni.\n\nAcum, Popovici, promite să continue „proiectele și soluțiile durabile” cu întreaga „dedicare și responsabilitate”, ca reprezentant al actualei generaţii, după cum s-a jurat pe Facebook, unde a şi postat o poză cu mâna pe Biblie (foto).\n\nLa ce minuni a făcut, Bihorel nu-i convins că sătenii chiar vor să-i reprezinte...\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "PNL, caut aliat! Liberalii bihoreni vor să facă o alianță, dar nu cu PSD sau AUR. Cine a mai rămas?",
        "text": "Dacă ești primar și nu ai de partea ta Consiliul Local, patru ani „ascuți creioane”: porți eșarfa tricoloră la festivități și semnezi statele de plată pentru salarii. Fără o majoritate de două treimi în Consiliu, la proiecte importante promise în campanie n-ai nicio șansă.\n\nÎn Bihor, după ce pe 9 iunie au pierdut supremația în Consiliul Județean și în Consiliul Local Oradea, liberalii nu pot continua proiectele în următorii patru ani decât într-o alianță cu unul dintre celelalte partide. Dacă nu, vor trebui fie să le abandoneze, fie să le negocieze la bucată.\n\nÎntre cele două variante, după cum a aflat BIHOREANUL, o preferau pe prima, cooptând UDMR în conducerea județului, a Oradiei și a altor localități. Negocierile celor două partide, însă, s-au împotmolit...\n\nDin doi, numai unul\n\nReuniunea noului Consiliu Local Oradea a consemnat, joia trecută, o premieră: deși rangul orașului îi permite să aibă doi viceprimari, a fost învestit doar unul, liberalul Teofil Filimon , cel care în septembrie preluase ca interimar mandatul vacantat atunci prin plecarea titularului Marcel Dragoș ca prefect. Motivul neobișnuitei situații a fost explicat franc de primarul Florin Birta, care a admis că lasă loc de negocieri pentru cel de-al doilea post de viceprimar, după alegerile parlamentare.\n\nÎn condițiile în care după alegerile locale din 9 iunie zestrea de consilieri PNL a scăzut de la 20 la 17 din totalul de 27, liberalii au pierdut majoritatea absolută, de două treimi, rămânând doar cu una simplă, de jumătate. Suficientă pentru a impune doi viceprimari, dar nu și proiectele importante pe care le-ar vrea puse în aplicare. Prin urmare, au pus în practică ceea ce, după cum dezvăluise BIHOREANUL cu o seară înainte, hotărâseră în Biroul Municipal al partidului.\n\nDe altfel, edilul s-a și referit la asta direct. „Așa cum poate ați aflat și din relatările din presă de aseară, am luat decizia ca până la jumătatea lunii decembrie să nominalizăm un singur viceprimar, deși majoritatea pe care PNL o are ar permite să se nominalizeze doi”, a spus Birta, continuând la fel de deschis: „Dar pentru că noi, ca municipiu, avem foarte multe proiecte în care avem nevoie de două treimi, proiecte care depind de colaborarea dintre Oradea, Guvern și ministere, am decis ca al doilea viceprimar să fie nominalizat după ce trece această perioadă de alegeri parlamentare și prezidențiale, în jurul datei de 15 decembrie”.\n\nCelelalte partide din Consiliu au acceptat tacit situația, UDMR, PSD și AUR nefăcând nicio propunere pentru al doilea post de vice. De altfel, nici nu aveau șanse, UDMR având 5 consilieri, PSD 3, iar AUR 2, așa că nici dacă s-ar fi aliat între ele n-ar fi avut destule voturi dacă ar fi vrut să „promoveze” un viceprimar din propriile rânduri.\n\nAsta nu înseamnă că n-au existat semnale date de UDMR, ca permanent pretendent la acest post, despre care consideră că i se cuvine, de vreme ce etnicii maghiari reprezintă aproximativ o cincime din populația orașului.\n\n„Obiectivul UDMR este ca și maghiarii să aibă reprezentant în executivul Primăriei, la nivel de viceprimar. Dacă astăzi votăm doar una dintre cele două poziții, noi nu facem propunere, însă ne menținem dreptul și posibilitatea ca pentru celălalt post de viceprimar, când va veni momentul, să venim cu o propunere din partea UDMR”, a spus liderul grupului, Szabó József .\n\nCâteva ore mai târziu, liberalii bihoreni au hotărât și în ce privește viitorul Consiliu Județean, în care au 18 mandate din totalul celor 35 (cu tot cu președintele), adică tot o majoritate simplă.\n\nSpre deosebire de Biroul Politic Municipal, însă, Biroul Politic Județean a decis ca luni, 4 noiembrie, când se va constitui noul deliberativ, să propună nu un vicepeședinte, ci pe amândoi: Mircea Mălan, vicepreședinte în funcție, plus Horea Abrudan , șeful Inspectoratului Școlar Județean.\n\nDacă la Consiliul Local primarul Birta n-a precizat cui a fost „rezervat” al doilea post de viceprimar, în schimb Mălan a dezvăluit informația într-o declarație făcută BIHOREANULUI imediat după ședința BPJ: „Eu l-am propus pe dl Abrudan, având în vedere că negocierile cu UDMR n-au dus nicăieri”. Așadar, PNL purtase negocieri cu formațiunea maghiară, dar fără rezultatul scontat.\n\nCert e că la constituirea noului CJ Bihor, atât Mălan, cât și Abrudan vor deveni vicepreședinți fără emoții, cele 18 voturi ale consilierilor PNL depășindu-le pe cele, adunate la un loc, ale UDMR și PSD (câte 7 fiecare) și AUR (2).\n\nDe ce cu UDMR\n\na aflat că discuțiile PNL - UDMR s-au purtat aproape două luni. „La începutul lunii octombrie, BPJ a dat mandat pentru Bolojan, Mălan și Birta să negocieze o majoritate de două treimi cu UDMR, cu Cseke Attila și Szabó Ödön ”, spune un liberal.\n\nCelelalte două partide care au câștigat mandate în CJ, PSD și AUR, au fost excluse din start ca posibili aliați. „O relație cu AUR ar fi compromițătoare. Chiar dacă în consilii se vor lua hotărâri administrative, nu îi putem legitima politic. În plus, nici aritmetic nu ar fi ajutat la nimic: AUR are câte 2 mandate și în Oradea, și la Județ, insuficient pentru o majoritate de două treimi”.\n\nÎn ce privește PSD, liberalii sunt lămuriți. „PSD-iștii nu sunt de încredere. Joacă numai în cheie politică, nu pe administrație. Nu te poți baza pe ei pe un proiect care să presupună, de exemplu, exproprieri, ceea ce s-a văzut și în mandatul actual, când au blocat Inelul Metropolitan votând contra la aprobarea culoarului de expropriere”, arată sursa BIHOREANULUI. Or, în următorii patru ani liberalii au de continuat proiecte ce implică și decizii nepopulare, care se aprobă cu două treimi din voturile consilierilor: de exemplu cel pentru tram-tren.\n\nPrin urmare, singura variantă pentru o majoritate stabilă era UDMR. Pe de o parte, fiindcă formațiunea maghiară a rămas de 8 ani fără viceprimar în Oradea, pe de alta fiindcă, cel mai probabil, va face parte din viitoarea guvernare și ar putea susține proiectele orașului și județului.\n\nAtât doar că socoteala PNL-iștilor nu s-a potrivit cu cea a UDMR-iștilor. Tot din surse liberale, BIHOREANUL a aflat că Bolojan, Mălan și Birta au fost mandatați să negocieze „la pachet” majoritățile, nu doar pentru Oradea și CJ Bihor, ci la nivel de județ. Concret, PNL a oferit un viceprimar în municipiu și un vicepreședinte la CJ, dar și posturi de viceprimari în localități cu primari liberali și cu comunități de etnici maghiari semnificative: Aleșd, Tileagd, Chișlaz, Căpâlna. La schimb, a cerut posturi similare în Marghita, Salonta, Paleu, Roșiori și Curtuișeni, toate fiefuri UDMR, dar și cu importante ponderi de comunități ale etnicilor români.\n\n„În prima fază, UDMR-iștii au refuzat orice discuție pe acest subiect, motivând că la Salonta, de exemplu, se opune primarul Török László, care ține musai să aibă viceprimar maghiar”, afirmă o sursă apropiată negocierilor. Într-o a doua fază, Cseke Attila și Szabó Ödön ar fi făcut o contraofertă: PNL să aibă nu viceprimari, ci... city manageri. „Propunerea a fost neserioasă. Una este viceprimarul, care asigură o reprezentare politică, și alta city managerul, care execută sarcini. În plus, city managerul nu se justifică decât în orașe mari, nu în orășele”, zice liberalul.\n\nPrin urmare, negocierile au intrat în blocaj, iar cu o săptămână în urmă au și fost oprite, ceea ce și explică impasul văzut la Oradea, cu nominalizarea unui singur viceprimar. Deși solicitați de BIHOREANUL, liderii UDMR au preferat să nu se pronunțe asupra negocierilor, ceea ce poate fi interpretat și ca dorință de a păstra deschisă calea către o înțelegere viitoare cu liberalii, după mijlocul lunii decembrie.\n\nDacă nici atunci nu va reuși să ajungă la un acord cu UDMR, PNL-iștii își vor pune și al doilea viceprimar în Oradea, iar la CJ vor păstra ambele posturi de vicepreședinte, ceea ce ar însemna că în următorii patru ani fie își vor negocia proiectele bucată cu bucată, fie vor renunța, pur și simplu, la o parte dintre ele...\n\nChiar dacă au propus doi vicepreședinți pentru noul Consiliu Județean, liberalii bihoreni lasă loc de negocieri și la nivel de județ, ajutați de conjunctură. Pe 4 noiembrie, la constituirea noului deliberativ, președintele Ilie Bolojan va depune jurământul pentru mandatul înnoit pe 9 iunie, însă la alegerile parlamentare din 1 decembrie va obține un mandat în Senat și, conform legii, va avea 30 de zile pentru a opta pentru una dintre cele două calități.\n\nOdată plecat în Parlament, cum Bolojan a arătat clar că își dorește, CJ Bihor va avea un președinte interimar ales dintre cei doi vicepreședinți, liberalii stabilind deja să-l promoveze pe Mălan, deci postul acestuia va fi vacantat și oferit din nou UDMR.\n\nDacă va ajunge la un acord cu PNL, UDMR îl va putea păstra și după alegerile anticipate parțiale ce vor fi organizate, la nivelul întregii țări, pentru funcțiile de președinți de consilii județene și de primari eliberate de cei aleși pe 9 iunie, dar deveniți ulterior parlamentari.",
        "label": "Crisana"
    },
    {
        "title": "Candidaţii AUR Bihor au intrat în cursa electorală pentru Parlamentul României! Priorităţi: antreprenorii, sistemul energetic, învăţământul, românii în situaţii de risc şi familia tradiţională",
        "text": "Organizaţia din Bihor a Alianţei pentru Unirea Românilor a depus la Biroul Electoral de Circumscripţie Judeţean candidaturile pentru alegerile parlamentare. Vicepreşedintele organizaţiei judeţene, Ciprian Blejan, ocupă prima poziţie pe lista pentru Senatul României în timp ce cunoscutul scriitor Mihail Neamțu, doctor al Universității din Londra, se află pe primul loc pe lista pentru Camera Deputaţilor.\n\n„ Pentru noi, Bihorul și România sunt mai mult decât cuvinte – sunt inima și sufletul acestui pământ sfânt. Vom lupta cu toată forța și credința noastră pentru ca țara să fie respectată, suverană și prosperă, să punem pe primul loc valorile noastre naționale ”, a declarat vicepreşedintele organizaţiei judeţene a Alianţei pentru Unirea Românilor (AUR), Ciprian Blejan, după finalizarea formalităţilor de la Biroul Electoral de Circumscripţie Judeţean Bihor.\n\nCiprian Blejan ocupă prima poziţie pe lista pentru Senatul României, „ ”, după cum susţine vicepreşedintele AUR Bihor. Cu o experienţă de 20 ani ca antreprenor, Ciprian Blejan pregăteşte modificări legislative pentru sprijinirea antreprenorilor români și a mediului de afaceri. “ Avem 57 de instituţii de forţă, adică de control în România, fiecare cu funcţionari plătiţi din bani contribuabililor şi antreprenorilor pe care îi amendează cu prea multă uşurinţă. Un sistem prost gândit, care în loc să ajute antreprenorii și să-i pună pe un făgaș bun, adică să facă prevenție, fac presiuni şi îi îngroapă pe singurii care susţin economia României ”, a exemplificat vicepreşedintele AUR Bihor.\n\nPe de altă parte, a arătat tot el, în timpul campaniei electorale intenţionează să aducă în discuţie şi alte teme sensibile. „ Ca de pildă, irigațiile și desecările în România sau problemele sistemului energetic național, un segment pe care îl cunosc deoarece sunt licenţiat al Facultăţii de energetică din Universitatea Oradea, cu master în Managementul sistemelor de energie ”; a declarat candidatul AUR Bihor la Senatul României.\n\nVocea celor care se aud mai puțin\n\nCandidatul AUR Bihor pe poziţia a doua pe lista pentru Senatul României este Raul Gherle antreprenor, om de cultură și președinte al Asociației Friends - Hope for Humanity, absolvent al Facultății de Științe Socio-Umane și al Facultății de Muzică din cadrul Universității din Oradea, cu master în Managementul Serviciilor Sociale, dar şi al Colegiului Biblic Est European, specializarea Teologie.\n\nCăsătorit și tată a trei copii, bihorean din zona Beiușului, iubitor și apărător al valorilor creștine, Raul Gherle a activat în ultimii 20 de ani în domeniul social, gestionând fără întrerupere mai multe proiecte care au contribuit la dezvoltarea pe plan cultural al tinerilor şi i-au sprijinit pe cei aflaţi în dificultate: persoane fără adăpost, familii aflate în situații de risc, copii abandonați sau părăsiți, tineri care nu mai puteau continua școala sau persoane vârstnice. „ Eram student când un profesor venit la Oradea din Olanda mi-a spus că misiunea mea în această viaţă este să ajut oamenii. Atunci nu am crezut. Mai târziu mi-am dat seama cât de multă dreptate a avut, mi-am dat seama că îmi găsesc împlinirea în a ajuta oamenii să își transforme viețile. Acesta este şi scopul candidaturii mele. Sunt hotărât să aduc din experiența acumulată în toți acești ani în viitorul Parlament al României, să fiu vocea celor care se aud mai puțin ”, spune Raul Gherle.\n\nLista AUR Bihor pentru Camera Deputaţilor este deschisă de Mihail Neamțu scriitor, teolog şi antreprenor, doctor al Universității din Londra și autorul a peste 20 de volume de istorie, filozofie și teologie. Soț și tată, Mihail Neamţu s-a afirmat public la Referendumul pentru familie în 2018, dar și prin apărarea libertăților constituționale pe durata pandemiei COVID-19. A conferențiat în peste 40 de țări și este autorul unui apreciat curs de oratorie “Elite Communication” dar şi a numeroase cărţi, precum Eros, Logos & Agape, apărut în 2022, Iisus la Niceea (2021), Geneză și Înviere (2022), Fenomenul Trump (2017).\n\nAcum, va candida pentru Camera Deputaţilor de pe poziţia întâi a listei AUR Bihor, ca să lupte pentru o investiţie mult mai puternică a Statului român în educaţie.\n\n“ Şcoala românească s-a prăbuşit la toate testele Pisa. Spitale noi? Prea puține, prea târziu. Mediul de afaceri a fost abandonat.Datoria guvernamentală a crescut. Bugetul serviciilor secrete a fost îmbunătăţit, spre satisfacţia unei junte de generali intriganţi şi incompetenţi. Iohannis a privit indiferent la deşertificarea demografică a României, apărând migraţia ilegală a populaţiilor extra-europene spre bătrânul continent și refuzând să fie patronul artelor, sponsorul literelor sau prietenul culturii naţionale. România merită mai mult. Bihorul merită mai mult ”, spune Mihail Neamţu,\n\nÎn opinia lui, există o corelație directă între nivelul de pregătire academică și științifică a mai ales publicului studențesc și PIB-ul respectivei localități sau al județului, în cazul nostru Bihor. “ De aceea o investiție mai puternică în universitate și în ce înseamnă școala românească din Bihor ar putea să crească nivelul de trai al oamenilor. Bihorenii s-au săturat să primească întotdeauna sau de cel mai multe ori un salariu minim pe economie ”; susţine Mihail Neamţu.\n\nPe lângă educație, mai spune candidatul AUR Bihor la Camera Deputaţilor, mai există o prioritate, cultura. “Pentru că este esențial ca noi să cinstim memoria strămoșilor, valorile creştine, libertatea, familia şi naționalitatea”.\n\nFără ideologii de gen în şcoli!\n\nPe locul secund al listei AUR Bihor pentru Camera Deputaţilor se află Samuel Zărnescu , reprezentant al Alianței Familiilor din România. De confesiune neoprotestant, absolvent al Facultăţii de Drept și Administrație Publică, Samuel Zărnescu este om de afaceri, dar mult mai important, un familist convins, soț și tată a doi copii. În 2018, el a fost implicat activ în proiectul de modificare a articolul 48 din Constituția României, vizând redefinirea familiei drept ”căsătoria liber consimțită între un bărbat și o femeie”.\n\n“Sunt aici ca să luptăm împreună cu colegii mei pentru valorile creştine: pentru familia tradițională, pentru dreptul copiilor nenăscuți, pentru dreptul parental asupra copiilor”, explică Zărnescu.\n\nCandidatul AUR pentru Camera Deputaţilor îşi propune inițierea unui nou referendum pentru familia tradiţională, promovarea unor initiative legislative pentru recunoașterea legală a dreptului la viață de la concepție la moartea naturală, prioritatea drepturilor parentale în fața statului şi respingerea ideologiei de gen în sistemul de învățământ.\n\n“Este nevoie ca copiii noștri să poată să crească în aceste valori creștine pentru a avea o creștere bună, o creștere naturală o creștere pentru un viitor măreț”, declară Samuel Zărnescu.\n\nO ţară mai aproape de noi românii\n\nPe lista candidaţilor pentru Camera Deputaţilor se află antreprenorul bihorean Costel Moza , secretarul general al AUR Bihor, de profesie economist, cu o experiență de peste 10 ani în dezvoltarea și gestionarea mai multor afaceri de succes. În plan personal, Costel este tată și soț dedicat, fiind un model de echilibru între viața profesională și cea de familie. Valorile creștine pe care le susține cu tărie sunt un fundament în deciziile sale, atât în afaceri, cât și în viața personală, promovând onestitatea, respectul și integritatea în tot ceea ce face. “ Familia şi credința sunt valorile fundamentale pentru care am decis să mă implic în viața politică, căci acestea sunt cel mai puternic atacate în aceste vremuri tulburi. Sunt valorile pentru care luptă întreaga echipă AUR. Cu toții ne dorim o țară mai prosperă, o țară mai aproape de noi românii și cu toții îmbrățișăm aceleași valori Așa că vă încurajăm cu această ocazie a lansării candidaturilor să susțineți listele AUR atât la alegerile prezidențiale cât și cu ocazia alegerilor parlamentare ”; spune Costel Moza.\n\nPe lista candidaţilor AUR Bihor pentru Senatul României se mai numără, pe lângă Ciprian Blejan (poziţia1), Raul Gherle (poziţia2) şi Alina-Maria Seica respectiv Ioan Lucaciu.\n\nPe lista candidaţilor AUR Bihor pentru Camera Deputaţilor se mai află, pe lângă Mihail Neamţu (poziţia1), Samuel Zărnescu (poziţia2) şi Costel Moza (poziţia3) şi Anca Maria Popa, George Vlad Goilean, Lidia-Anca Bogdan, Delia Hadade, Claudiu Dumitru Negruţi şi Cosmin Aurel Muntean.\n\n“ Cu toţii sunt patrioţi devotaţi, iar împreună, formăm o echipă hotărâtă să lupte pentru valorile și idealurile care definesc România adevărată! ”, declară vicepreşedintele organizaţiei judeţene al AUR, Ciprian Blejan.",
        "label": "Crisana"
    },
    {
        "title": "Victorie clară pentru CSM CSU Oradea, în faţa celor de la Dinamo, într-un moment aniversar pentru antrenorul Cristian Achim",
        "text": "Seria foarte bună de jocuri a echipei de baschet masculin CSM CSU Oradea a continuat şi sâmbătă seară, când roş-albaştrii au primit vizita echipei Dinamo, care venea la Oradea după ce a învins campioana en-titre şi după ce şi-a adus un antrenor cu nume, care a activat la Barcelona, pe Roger Grimau.\n\nA fost un joc cu totul special pentru antrenorul Cristian Achim, care pe lângă faptul că se duela cu un antrenor cu nume, cum este Grimau, a şi avut un moment aniversar. Chiar pe 9 noiembrie s-au împlinit 15 ani de când tehnicianul din Râmnicu Vâlcea conduce de pe banca tehnică CSM-ul orădean.\n\nCristian Achim a câştigat cu brio duelul cu omologul său de la Dinamo, echipa CSM-ului defilând pe parchet după pauza mare, când s-a desprins considerabil şi a dat tonul unei victorii lejere. Rezultatul partidei a fost 86-57, iar CSM CSU Oradea a ajuns la cea de-a 13-a victorie consecutivă din toate competiţiile în acest sezon.\n\nLa început, partida a fost ceva mai echilibrată, dar formaţia bihoreană a fost cea care s-a instalat la conducere pe tabelă din start şi nu a cedat iniţiativa, fiind în permanenţă în avantaj.\n\nPrimul sfert s-a încheiat cu scorul de 21-13 pentru CSM CSU, după care în sfertul II diferenţa a crescut, dar nu cu foarte multe puncte, în pauza mare intrându-se cu scorul de 42-31 pentru orădeni.\n\nÎn jumătatea a doua, gazdele s-au descătuşat, au făcut un joc foarte bun, în special în atac, au început să înscrie mult de la distanţă şi diferenţa pe tabelă a crescut considerabil. De altfel, sfertul III a fost câştigat cu 22-11 de echipa bihoreană, care a ajuns să aibă în ultima pauză un avantaj de 22 de puncte, scor 64-42.\n\nTânărul Luca Năstruţ a ieşit la rampă pe final, cu câteva reuşite spectaculoase. Oradea a ajuns să conducă şi cu 28 de puncte, scor 74-46, în minutul 34, iar antrenorul Cristian Achim a început să le dea minute şi jucătorilor care de regulă evoluează mai puţin.\n\nPartida s-a încheiat cu o victorie clară, scor 86-57, iar publicul spectator a aplaudat la scenă deschisă reuşita orădenilor, care rămân liderii neînvinşi ai campionatului Ligii Naţionale.\n\n„A fost o victorie relativ facilă, în fața unei echipe care tocmai a învins Clujul. Desigur, au un antrenor nou, care cu siguranță va schimba abordarea pentru Dinamo. Este un fost jucător emblematic și nu voi uita niciodată că l-am urmărit la televizor în meciurile Barcelonei din Euroligă. Fără îndoială că este ceva special să fiu primul antrenor care îl întâlnește pe Roger Grimau în Liga Națională. Firește, el de abia a venit, deci nu are cum să-și cunoască propriii jucători, așa că haideți să-i acordăm credit și timpul necesar. Îi doresc mult succes. Mă bucur pentru victorie, că nu am forțat anumiți jucători, că toată lumea a jucat. În plus, Doni (Tarolis) a revenit pe teren. El nu a făcut niciun antrenament toată săptămâna, dar a jucat într-un mare fel, fără să-l încărcăm cu minute”, a declarat, la finalul partidei, antrenorul principal al CSM-ului, Cristian Achim.\n\nDe această dată, Travante Williams a fost cel mai bun marcator al CSM-ului, cu 14 puncte, în timp ce Donatas Tarolis, revenit după accidentare, a înscris 12 puncte, Sayeed Pridgett a contribuit şi el cu 12 puncte, iar Kalif Young şi Luca Năstruț au înscris câte 11 puncte.\n\nDe la Dinamo, principalii marcatori au fost în această confruntare Dalan Ancrum cu 17 puncte şi Nandor Kuti, autor a 12 puncte.\n\nCu un bilanţ de 8 victorii şi nicio înfrângere, CSM CSU Oradea este liderul Ligii Naţionale şi urmează să susţină un nou joc miercuri, 13 noiembrie, de la ora 19, dar în deplasare, la Piteşti, cu FC Argeş, în cadrul ultimei etape din Grupa E a FIBA Europe Cup.",
        "label": "Crisana"
    },
    {
        "title": "Meci dificil miercuri seara pentru CSM Oradea în optimile Cupei României la handbal masculin. Intrarea este liberă",
        "text": "După victoria clară în faţa celor de la CSU Constantin Brâncuşi Târgu Jiu, handbaliştii de la CSM Oradea se pregătesc acum de un duel mult mai dificil. Este vorba despre jocul cu prim-divizionara CSM Vaslui, ce va avea loc miercuri seara, de la ora 18:30, la Arena Antonio Alexe, în cadrul Cupei României.\n\nMeciul contează pentru turul al II-lea sau optimile de finală ale competiţiei.\n\nCa să ajungă în această fază, CSM Oradea a întrecut pe teren propriu principala rivală din campionatul Diviziei A, Universitatea Cluj, pe care a învins-o tot la Arena Antonio Alexe, la data de 2 octombrie, cu scorul de 28-27.\n\nDe partea cealaltă, CSM Vaslui vine la Oradea după ce a eliminat în primul tur echipa CSA Steaua Bucureşti, pe care a învins-o la Vaslui cu scorul de 42-38.\n\nConform regulamentului competiţiei, şi confruntarea dintre CSM Oradea şi CSM Vaslui se va disputa într-o singură manşă, miercuri, de la ora 18:30, la Arena Antonio Alexe, joc la care intrarea spectatorilor va fi liberă.\n\nReamintim că înaintea acestui joc, în campionat, CSM Oradea ocupă locul 3 în Seria A a Diviziei A, în timp ce CSM Vaslui se situează pe poziţia a 10-a în primul eşalon, Liga Naţională.\n\nOptimile de finală ale Cupei României la handbal masculin:",
        "label": "Crisana"
    },
    {
        "title": "Elon Musk va conduce o nouă agenție (independentă) în Administrația Trump - Zi de Zi",
        "text": "SUA. Elon Musk va conduce o nouă agenție (independentă) în Administrația Trump. Cu rolul de a reduce birocrația, aceasta va avea acronimul DOGE, numele criptomonedei pe care Musk o promovează. În fruntea Pentagonului va fi numit Pete Hegseth, jurnalist Fox News și veteran al armatei SUA.\n\nDonald Trump a anunțat că, totodată, Vivek Ramaswamy, un investitor în biotehnologie, va colabora cu fondatorul SpaceX în privința agenției DOGE. Acronimul face referire la numele criptomonedei Dogecoin, promovată de Elon Musk. Cei doi “vor deschide calea pentru ca administrația mea să demonteze birocrația guvernamentală, să reducă reglementările în exces, să reducă cheltuielile risipitoare și să restructureze agențiile federale”, conform lui Trump.\n\nRamaswamy este un antreprenor din domeniul biotehnologiei, care a vrut să fie candidatul republican la prezidențiale, anul trecut,. După ce a renunțat, și-a oferit susținerea pentru Donald Trump și, la începutul acestei săptămâni, a menționat pentru ABC News că poartă “discuții de mare impact” despre posibile poziții în noul cabinet.\n\nNu există detalii legate de modul în care va funcționa agenția, însă cel mai probabil nu va fi un departament guvernamental oficial, deoarece astfel de agenții au nevoie să fie înființate printr-un act al Congresului și, de obicei, au zeci de mii de angajați. Acesta ar putea intra sub aripa Legii Comitetului Consultativ Federal, care decide modul în care funcționează grupurile externe care oferă consiliere guvernului. Trump a declarat că activitatea lui Musk și Ramaswamy se va încheia pe 4 iulie 2026, adăugând că “un guvern mai mic și mai eficient ar fi un cadou” pentru momentul în care țara împlinește 250 de ani de la semnarea Declarației de Independență.\n\nÎn același timp, Trump a spus că-l va numi pe Pete Hegseth, jurnalist Fox News și veteran al armatei SUA care a servit în Afganistan și Irak, la conducerea Pentagonului. Conform presei americane, acesta este un prim pas din demersul prin care Trump și-a propus să demită din funcție ofițerii militari și funcționarii publici pe care îi percepe ca fiind neloiali.\n\nHegseth și-a arătat de mai multe ori susținerea față de Trump, de-a lungul anilor. Anterior, acesta a criticat aliații NATO, susținând că “sunt slabi”, și a spus că China este pe punctul “de a-și domina vecinii”. A părăsit armata în 2021, după ce a fost exclus din cauza opiniilor sale politice și religioase.\n\nJohn Ratcliffe, care a fost director al Serviciului american de Informații (DNI) în ultimele luni din primul mandat al lui Donald Trump, a fost acum ales pentru a fi directorul CIA în viitoarea Administrație Trump. După plecarea de la Casa Albă, Ratcliffe a fost directorul think tank-ului Centrul pentru Securitate Americană și l-a consiliat pe Trump în timpul campaniei electorale din ultimele luni, în ceea ce privește subiectele legate de securitatea națională, rezumă Reuters.\n\nRatcliffe a declarat că va urmări cu atenție problemele externe, cum ar fi programul de înarmare nucleară al Coreei de Nord, acțiunile armatei iraniene sau interferențele străine în alegerile americane. Presa americană mai relatează că Donald Trump îl va numit pe senatorul Marco Rubio pentru postul de secretar de stat, acesta fiind cunoscut pentru poziția sa dură față de China și Iran.",
        "label": "Crisana"
    },
    {
        "title": "2 milioane de euro are de achitat Taromul pasagerilor care au rămas blocați în aeroporturi, după greva mascată a piloților, de luni - Zi de Zi",
        "text": "2 milioane de euro are de achitat Taromul pasagerilor care au rămas blocați în aeroporturi, după greva mascată a piloților, de luni\n\nMinistrul Transporturilor, Sorin Grindeanu, a anunțat la Digi24 că piloții Tarom au ajuns la o înțelegere cu reprezentanții conducerii companiei și că s-a semnat un acord.\n\n„Aseară au stat până târziu și au semnat un acord, dar eu aș face un apel pe viitor, indiferent cine va fi la guvernare, sau cine va fi în managementul companiei, să fie aleasă calea normală, când sunt asemenea revendicări, să nu mai pună pasagerii în situația pe care am avut-o luni”, a transmis Grindeanu. El a adăugat că dacă piloții ar fi anunțat din timp că sunt în grevă, oamenii n-ar mai fi venit în aeroporturi să doarmă pe jos, își găseau soluții.\n\nÎn urma calculelor, Tarom va avea de achitat în jur de 2 milioane de euro; pe de-o parte vor fi returnate costurile biletelor pasagerilor, iar pe de altă parte sunt implicate despăgubirile conform normelor europene, între 200 și 600 de euro. „În ziua respectivă Tarom a încasat 1 milion de euro. Acum pe lângă acest milion mai trebuie să pună încă unul ca să le achite oamenilor despăguburile”, a spus Sorin Grindeanu.\n\nOficialul a reamintit că s-au obținut cu greu 100 de milioane de euro de la Comisia Europeană pentru restructurarea companiei Tarom, exprimându-și încrederea că în perioada următoarea, conducerea companiei va face demersuri pentru a pune în aplicare un plan de restructurare. „Noi am primit 100 milioane de euro, cu eforturi, de la Comisia Europeană (…) După 15 ani de pierderi, sper ca Tarom să intre pe un făgaș corect. Banii s-au dat în acest scop, ca această companie să fie salvată (…) Mie nu mi-a picat deloc bine toată această poveste (greva mascată a piloților – n.red). Nu înseamnă că n-am înțeles că mare parte din revendicări erau fundamentate, dar modul în care s-a întâmplat această acțiune nu am cum să o aprob. O spun încă o dată, arată lipsă de respect față e oameni”, a mai spus Grindeanu.",
        "label": "Crisana"
    },
    {
        "title": "În Valea lui Mihai, s-a deschis platforma de deșeuri",
        "text": "A 14-a platformă de colectare a deșeurilor mari din județ, situată în orașul Valea lui Mihai, a devenit operaţională sâmbătă, 16 noiembrie. Locuitorii orașului și ai comunei Șimian vor putea depozita gratuit deșeurile, în fiecare sâmbătă, între orele 08.00 – 16.00.\n\nPlatforma este situată pe strada Kazinczy Ferenc din Valea lui Mihai și este gestionată de operatorul de salubritate AVE Bihor. Accesul va fi permis doar vehiculelor cu sarcina utilă maximă de 1,5 tone, identificarea cetățenilor urmând să se facă pe baza cărții de identitate.\n\n Cu noul centru deschis, bihorenii vor avea la dispoziție, în total, 14 astfel de platforme în tot județul pentru depozitarea deșeurilor mari (Aleșd, Beiuș, Marghita, Salonta, Vadu Crișului, Bratca, Ceica, Sântandrei, Tileagd, Oșorhei, Sânmartin, Tinca, Sânnicolau Român și Valea lui Mihai). \n\n Fiecare centru este dotat cu 12 containere de mari dimensiuni pentru colectarea separată a deșeurilor precum materiale textile, bunuri reutilizabile, metalice, obiecte de uz casnic, sticlă, electrice/electrocasnice/electronice, materiale plastice, hârtie/carton, lemn/mobilier, vegetale, resturi din construcţii şi deşeuri cu conţinut periculos.\n\n Platformele fac parte dintr-o rețea de 32 de CAV-uri, un proiect al Consiliului Județean Bihor și al Asociației de Dezvoltare Intercomunitară (A.D.I.) Ecolect Group, derulat în parteneriat cu primăriile. \n\n Acest proiect are scopul de a încuraja bihorenii să depoziteze și să recicleze mai ușor deșeurile mari, prin aducerea lor la aceste centre de colectare. Astfel, întreaga comunitate contribuie la protejarea naturii, reducerea poluării și prevenirea depozitărilor ilegale a deșeurilor.",
        "label": "Crisana"
    },
    {
        "title": "Biden a decis ridicarea interdicției Ucrainei de a folosi armele americane cu rază lungă pentru a lovi adânc în interiorul Rusiei - Zi de Zi",
        "text": "Biden a decis ridicarea interdicției Ucrainei de a folosi armele americane cu rază lungă pentru a lovi adânc în interiorul Rusiei\n\nPresa americană anunță că Joe Biden a decis ridicarea interdicției Ucrainei de a folosi armele americane cu rază lungă pentru a lovi adânc în interiorul Rusiei. Anterior, Putin a spus că ucrainenii nu ar putea folosi aceste rachete fără ca ele să fie programate de experții NATO, iar autorizarea lor ar trage alianța în război direct cu Rusia.\n\nReuters și New York Times au anunțat inițial, citând oficiali ai Administrației Biden, că președintele a decis, cu două luni înainte de terminarea mandatului, să permită Ucrainei să lovească ținte de pe teritoriul Rusiei, utilizând armele americane deja livrate. Este, cel mai probabil, vorba de rachete ATACMS, cu rază de până la 300 de km, iar decizia marchează o schimbare majoră în politica SUA față de conflictul dintre Rusia și Ucraina.\n\nNew York Times scrie că au existat dispute între consilierii lui Joe Biden cu privire la această decizie, dar ea a fost luată ca răspuns la implicarea trupelor nord-coreene pe front.\n\nMai devreme, Bloomberg a anunțat că aliații SUA au discutat în cadrul G7 informații privind o posibilă trimitere a până la 100 de mii de soldați nord-coreeni pe frontul din Ucraina. Deocamdată, SUA au confirmat că circa 11 mii de militari coreeni au fost desfășurați în Kursk.\n\nÎn privința eficienței folosirii rachetelor ATACMS de către Ucraina, experții militari au păreri împărțite, dar majoritatea cred că acestea nu vor putea schimba radical cursul războiului, dar ar putea da un mesaj clar, de vulnerabilitate a trupelor sale, Coreei de Nord, mai degrabă decât Rusiei.\n\nThe New York Times, citează alți oficiali americani, care au spus că se tem că utilizarea de către Ucraina a rachetelor americane pentru lovituri în adâncime pe teritoriul rus l-ar putea determina pe președintele Putin “să riposteze puternic împotriva Statelor Unite și a partenerilor săi”.\n\nAcum două luni, președintele rus a declarat că autorizarea Ucrainei să folosească arme cu rază lungă de acțiune pentru a ataca ținte din Rusia atrage, de fapt, țările NATO în război, pentru că ucrainenii nu ar putea să opereze aceste rachete fără ca experții NATO să le programeze țintele și fără ca proiectilele să se ghideze după semnalul sateliților Alianței. Mai departe, Putin a amenințat că, dacă se va ajunge la această situație, Rusia va fi forțată să ia măsuri adecvate, fără a detalia exact la ce se referă.",
        "label": "Crisana"
    },
    {
        "title": "Pentru montarea repartitoarelor de căldură - Ajutor de până la 750 lei",
        "text": "Familiile vulnerabile vor putea primi un ajutor de până la 750 lei pentru montarea repartitoarelor de căldură, potrivit unui program al Ministerului Energiei în valoare totală de 375 milioane de lei.\n\nMinisterul Energiei a anunţat, luni, iniţierea unui proiect de act normativ care modifică şi completează Ordonanţa de urgenţă a Guvernului nr. 166/2022, având ca scop acordarea unui sprijin categoriilor de persoane vulnerabile pentru compensarea costului energiei, cu finanţare parţială din fonduri externe nerambursabile.\n\n „Acest program reprezintă angajamentul nostru de a sprijini familiile vulnerabile în optimizarea consumului de energie termică. Prin alocarea unui buget de aproape 400 milioane de lei şi implementarea unor soluţii eficiente, cum sunt sistemele de repartitoare pentru energie termică, ne propunem să facem paşi reali către eficientizarea energetică a tuturor gospodăriilor. Ne dorim ca fiecare familie vulnerabilă să poată beneficia de facturi mai mici şi de un control mai precis asupra consumului de energie. Avem încredere că această măsură va aduce o îmbunătăţire în calitatea vieţii celor care sunt afectaţi de creşterile de preţuri\", a declarat ministrul Energiei, Sebastian Burduja, într-un comunicat al instituţiei.\n\n Proiectul este elaborat în contextul implementării prevederilor Legii nr. 428/2023, care instituie măsuri temporare de sprijin pentru achiziţia şi montarea sistemelor tehnice de repartizare a consumurilor individuale de energie termică. Aceste sisteme sunt esenţiale pentru eficientizarea consumului de energie în imobilele de tip condominiu racordate la sistemele centralizate de termoficare sau dotate cu surse locale proprii de producere a energiei termice, precizează ministerul citat.\n\n Potrivit proiectului de act normativ, sprijinul este destinat familiilor şi persoanelor care locuiesc în imobile de tip condominiu şi care au venituri lunare egale sau mai mici de 2.000 lei. Fiecare gospodărie eligibilă poate primi un sprijin nominal de maximum 750 lei, utilizabil pentru achiziţia şi montarea sistemelor de repartizare, până la 31 decembrie 2025.\n\n Fondurile vor fi alocate prin intermediul unui „card pentru repartitoare,\" distribuit prin Compania Naţională „Poşta Română\" SA.\n\n Montarea sistemelor va fi realizată de societăţi autorizate, iar decontarea se va face pe baza documentelor justificative.",
        "label": "Crisana"
    },
    {
        "title": "Chiriile la apartamente au explodat, vin studenții. Cererea depășește oferta - Zi de Zi",
        "text": "Piața chiriilor se confruntă cu o creștere semnificativă a cererii, generată de fluxul mare de studenți care își caută o locuință. Odată cu începutul noului an universitar, cererea depășește oferta, ducând la o competiție ridicată pentru găsirea unei chirii accesibile și bine poziționate.\n\nÎn această perioadă prețurile pot fi cu până la 20% mai ridicate. Cele mai căutate apartamente sunt cele de tip studio și unitățile cu două camere. Apartamentele noi prezintă un interes mai ridicat, dar contează foarte mult și zona și apropierea față facultăți, în special în centrele universitare.\n\nExistă patru zone în România unde plătești, în medie, cel puțin 1.000 euro/lună pentru închirierea unui apartament. Așa cum era de așteptat, trei dintre ele se află în Capitală. O surpriză vine, însă, din Brașov, oraș care depășește Cluj-Napoca și întregește lista. Cea mai scumpă zonă de pe piața închirierilor din Brașov este Calea Poienii, conform platformei imobiliare.ro.\n\nPrețurile se mențin în mare parte stabile în prima jumătate a lunii august față de cele solicitate în iulie, dar se observă scumpiri în București, Cluj-Napoca și Brașov.\n\nChiriile s-au majorat, însă, dacă ne raportăm la perioada similară a anului trecut. De atunci, proprietarii au crescut sumele solicitate pentru garsoniere cu 7%-14% în marile orașe. Avansul înregistrat în cazul apartamentelor cu 2 camere a fost cu până la 16%. Chiriile solicitate pentru apartamentele cu 3 camere sunt cu 5%-17% mai mari decât anul trecut.\n\nÎn Iași, chiriile s-au scumpit în comparație cu sfârșitul verii anterioare, atât pentru garsoniere, cât și pentru apartamentele cu 2 și 3 camere. Majorările sunt de aproximativ 7% pentru garsoniere și între 5% și 11% pentru apartamentele mai mari. Potrivit unei analize realizate de Imobiliare.ro, în majoritatea cartierelor din Iași, chiria medie este de până la 400 de euro pe lună.\n\nLa începutul anului 2024, bzi.ro publica o analiză despre piața imobiliară din Iași. La acel moment se vorbea despre dificultatea cu care se investește în blocuri noi în Iași, dificultate care se traduce automat într-o ofertă mai mică și o cerere mai mare.\n\nChiar dacă în Timișoara s-au înregistrat unele dintre cele mai mari creșteri ale prețurilor în ultimul an pe toate categoriile de apartamente, orașul rămâne cel mai accesibil pentru cei care preferă închirierea în locul achiziției. O zonă din Constanța atrage, de departe, cei mai mulți potențiali chiriași, dar dispune și de cea mai bogată ofertă. Este vorba despre Tomis Nord-Badea Cârțan.\n\nPiața bucureșteană este marcată, în prima jumătate a lunii august, de o relativă stabilitate la nivelul prețurilor solicitate de proprietari pentru închirierea apartamentelor, dacă ne raportăm la evoluția sa pe parcursul lunii iulie. Majorări ale prețurilor s-au putut observa doar în cazul apartamentelor cu 2 camere. Acest tip de proprietate este, în general, cel mai căutat în rândul chiriașilor, dar și cel mai bine reprezentat în totalul ofertei de pe segmentul închirierilor. Discutăm despre un cost mediu cu 20 de euro mai mare de la o lună la alta. INFOGRAFICE Chiriile la apartamente au explodat, vin studenții. Cererea depășește oferta. Patru zone unde plătești cel puțin 1.000 euro/lună și altele unde doar bogații își permit să închirieze Chiriile s-au majorat, însă, cu 13% în cazul garsonierelor și apartamentelor cu 2 camere față de sfârșitul verii trecute. Au avansat într-un ritm mai lent sumele solicitate de proprietari pentru locuințele mai spațioase. Creșterea a fost cu 8% pentru apartamentele cu 3 camere. Astfel, un chiriaș trebuie să aloce acum un buget mediu de 350 euro/lună pentru închirierea unei garsoniere, respectiv de 550 euro/lună și 700 euro/lună în cazul locuințelor cu 2 și 3 camere.\n\nChiriile s-au majorat, însă, cu 13% în cazul garsonierelor și apartamentelor cu 2 camere față de sfârșitul verii trecute. Au avansat într-un ritm mai lent sumele solicitate de proprietari pentru locuințele mai spațioase. Creșterea a fost cu 8% pentru apartamentele cu 3 camere. Astfel, un chiriaș trebuie să aloce acum un buget mediu de 350 euro/lună pentru închirierea unei garsoniere, respectiv de 550 euro/lună și 700 euro/lună în cazul locuințelor cu 2 și 3 camere.\n\nPersoanele aflate în momentul de față în căutarea unei chirii au cele mai multe șanse să găsească proprietatea potrivită nevoilor lor îndreptându-și căutările spre zone precum Berceni sau Militari-Gorjului-Lujerului-Uverturii. Aici sunt scoase pe piață cele mai multe apartamente, iar prețurile sunt destul de accesibile. Bugetul mediu care trebuie să fie alocat lunar chiriei este de 380-400 de euro. Atenție, concurența va fi destul de mare pentru că acestea sunt și unele dintre cele mai populare zone în rândul potențialilor chiriași care își caută un apartament. Centrul orașului, mai exact arealul cuprins între Piața Victoriei și Piața Unirii, împreună cu Tineretului-Timpuri Noi sunt alte “zone fierbinți” din Capitală pentru care trebuie să plătești, însă, mai mult. Media ajunge și la 650 euro/lună.\n\nAcestea nu sunt totuși cele mai scumpe cartiere bucureștene. Primăverii ocupă primul loc în clasament și bate toate recordurile, inclusiv la nivel național. Cartierul exclusivist din Sectorul 1 dispune de o ofertă destul de limitată. În medie, chiria pentru un apartament este de 1.500 euro/lună, dar poate să depășească acest prag în cazul unor proprietăți excepționale. În zona Aviatorilor-Kiseleff plătești 1.250 euro/lună pentru închirierea unui apartament, iar în vecinătatea parcului Herăstrău (actualul Regele Mihai I al României) 1.150 euro/lună. Acestea sunt, de altfel, singurele cartiere din Capitală unde chiria medie depășește 1.000 de euro/lună.\n\nÎn top se află și Dorobanți – cu o chirie medie de 800 euro/lună, Floreasca – unde plătești 750 euro/lună, Cotroceni, Aviației, Domenii și zona Piața Presei-Poligrafiei – unde un apartament poate fi închiriat, în medie, cu 700 euro/lună. La polul opus avem cartiere din sudul orașului, precum Ferentari și Giurgiului, unde chiria medie solicitată pentru apartamente este de doar 350 euro/lună. Berceni și Progresul sunt alte două variante pentru cei aflați în căutarea unei chirii ieftine. Proprietarii solicită 380 euro/lună. Mănăștur, Gheorgheni, Mărăști și Zorilor, cartierele din Cluj-Napoca unde ai cele mai multe opțiuni la închiriere\n\nPe piața din Cluj-Napoca se pot observa, luna aceasta, unele creșteri ale chiriilor solicitate pentru apartamentele cu 3 camere. Proprietarii vor, în medie, 699 euro/lună, cu 24 euro mai mult decât în iulie. Dacă ne raportăm la situația înregistrată în august 2023, putem spune că prețurile s-au majorat pentru aceste proprietăți cu 17%, mai mult decât în toate celelalte centre regionale majore.\n\nProprietarii din Brașov au scumpit ușor chiriile în cazul apartamentelor cu 2 camere, media ajungând de la 490 euro în iulie la 499 euro în prima jumătate a lunii august. Costul de închiriere pentru garsoniere și apartamente cu 2 camere a rămas, până acum, neschimbat.",
        "label": "Crisana"
    },
    {
        "title": "Germania. Popularitatea cancelarului Olaf Scholz a scăzut la un minim record - Zi de Zi",
        "text": "Germania. Popularitatea cancelarului Olaf Scholz a scăzut la un minim record – un sondaj ZDF arată că 77% dintre cetățeni îl consideră un lider slab. Guvernul său se află sub presiune și după rezultatele catastrofale de la alegerile din landurile est-germane, câștigate de extremiști.\n\nPotrivit barometrului politic al ZDF, doar 17% dintre germani considerăă că Scholz are calități de conducător, în timp ce 77% spun că este un lider politic slab. Doar 25% evaluează pozitiv activitatea guvernului (un procent oricum foarte mic), în timp ce 71% spun că acesta nu își face treaba.\n\nSondajul ZDF vine după alegerile din Turingia și Saxonia, unde majoritatea voturilor s-au împărțit între extremiștii de stânga și cei de dreapta, în timp ce SPD și Verzii, partenerii actuali de guvernare au înregistrat scoruri foarte slabe. Analiștii au arătat atunci că, deși guvernul lui Scholz este posibil să supraviețuiască până la alegerile parlamentare din 2025, totuși cariera politică a acestuia se apropie de final.\n\n74% dintre respondenții de la sondajul ZDF spun că actualul cancelar nu ar trebui să mai fie în fruntea Partidului Social Democrat anul viitor, această opinie fiind împărtășită și de 49% dintre alegătorii SPD.",
        "label": "Crisana"
    },
    {
        "title": "Voleibaliştii de la ACS Pro Volley Oradea încep la Râmnicu Vâlcea noul sezon din Divizia A2",
        "text": "Voleibaliştii de la ACS Pro Volley Oradea încep în acest weekend o nouă ediţie de campionat, fiind angrenaţi, de vineri până duminică, în primul turneu al Seriei de Vest din Divizia A2.\n\nTurneul este programat la Râmnicu Vâlcea şi programează trei partide pentru echipa pregătită de antrenorul Daniel Todoran. Vineri, de la ora 16, orădenii se duelează cu cei de la CS Pro Volei Arad, sâmbătă de la ora 13 vor întâlni echipa gazdă CS Vâlcea 1924, iar duminică, în ultima zi, formaţia LPS Bihorul Oradea.\n\nAstfel, în seria de vest a celui de al doilea eşalon voleibalistic masculin al ţării, judeţul are două echipe participante: ACS Pro Volley Oradea şi LPS Bihorul Oradea. Celelalte trei echipe participante sunt din Arad, Timişoara şi Râmnicu Vâlcea.\n\nLa fel ca la ediţia anterioară, şi de această dată campionatul se va desfăşura sub formă de turnee, fiecare echipă urmând să găzduiească câte un turneu. După Râmnicu Vâlcea, turneul al doilea va avea loc la Arad în perioada 22-24 noiembrie, apoi ACS Pro Volley Oradea va găzdui turneul în perioada 20-22 decembrie. Vor urma apoi turneele din 2025 care vor fi organizate de LPS Bihorul şi echipa din Timişoara.\n\nCei de la ACS Pro Volley Oradea vor participa la turneele cu numerele 1, 2, 3 şi 5, conform regulamentului competiţiei.\n\nÎn componenţa echipei ACS Pro Volley Oradea pentru acest sezon se regăsesc: Drăgan George (C), Lung Emanuel, Abrudan Moisa, Pusta David, Miclăuş Geany, Ilieş Raul, Ghiulan Darius, Holhoş Adrian, Bot Ruben, jucătorii existenţi, la care se mai adaugă jucătorii noi: Maier Cristian, Boldiş Denis, Jugan Alin, Pop Eduard şi prof. Todoran Daniel.\n\nDe menţionat că Federaţia Română de Volei obligă echipele gazdă sa transmită live meciurile de la turneele pe care le organizează, pe Facebook sau YouTube, astfel că şi jocurile din acest weekend de la Râmnicu Vâlcea vor putea fi urmărite online.",
        "label": "Crisana"
    },
    {
        "title": "Ilie Bolojan: „Dacă țara merge bine, și județul Bihor poate să meargă mai bine”",
        "text": "Candidații liberali Ilie Bolojan, Dumitru Țiplea și Gheorghe Bota, aflați în cursa pentru alegerile parlamentare din 1 decembrie, au susținut astăzi, 7 noiembrie, la sediul PNL Bihor, o conferință de presă în care au prezentat principalele direcții pentru dezvoltarea României.\n\nPreședintele PNL Bihor, Ilie Bolojan, a vorbit despre importanța bunei guvernări ca fundament al dezvoltării României și a precizat că, în timpul campaniei electorale, orice propunere politică trebuie să fie susținută de resurse reale și să fie fezabilă, altfel riscă să rămână doar promisiuni fără acoperire.\n\nRomânia se confruntă cu inflație mare, deficit bugetar ridicat și o colectare scăzută a veniturilor. Aceste probleme economice sunt agravate de o administrație publică care nu utilizează eficient resursele.\n\n„ Chiar dacă am avut în acești ani stabilitate și dezvoltare economică, România are și niște acumulări negative de care nu putem fugi. Avem un deficit care la finalul anului va ajunge undeva la 8%. Este un deficit foarte mare. Avem cele mai mici venituri la buget, de 27% din PIB, față de media Uniunii Europene de 40%, pentru că avem grave deficiențe de colectare. Gradul de îndatorare a depășit anul acesta 50%. Doar dobânzile pe care le-am plătit în 2024 sunt de 6 miliarde de euro, ceea ce înseamnă de 3 ori drumul expres Arad - Oradea, care are o valoare estimată de aproximativ 2 miliarde de euro. Cred că trebuie să facem ceea ce ține de noi pentru a avea un stat eficient. Dacă țara merge bine, și județul Bihor poate să meargă mai bine ”, a subliniat Ilie Bolojan.\n\nProblemele din administrația și economia României necesită reforme. Bolojan a atras atenția asupra irosirii resurselor de stat, exemplificând cu instituții supradimensionate și ineficiente:\n\n„ Germania are o singură autoritate de reglementare pentru rețelele de telecomunicații, de gaz și de energie. Noi ne-am făcut pentru fiecare rețea câte o autoritate de reglementare cu sute de angajați. Gândiți-vă că sunt niște resurse enorme care se consumă. Deci avem nevoie de reglementare, de simplificare, de digitalizare. Transparența și digitalizarea înseamnă costuri reduse, mai puțină corupție și un stat funcțional” , a spus el.\n\nLiderul PNL Bihor a mai precizat că justiția trebuie să garanteze decizii corecte și unitare și menținerea magistraților în activitate pentru o perioadă mai lungă. A vorbit despre angajările politice în instituții și abuzurile legate de concediile medicale, care afectează eficiența și generează pierderi financiare.\n\nO direcție importantă pentru creșterea competitivității economice este orientarea spre exporturi și atragerea investițiilor străine. Ilie Bolojan a vorbit despre nevoia investițiilor în cercetare pentru a stimula inovația și productivitatea și despre crearea unei infrastructuri pentru procesarea produselor agricole. A dat exemplul unor alimente care se produc în România, se exportă pentru a fi ambalate în alte țări din Europa, iar mai apoi sunt importate și vândute aici.\n\nÎn final, Ilie Bolojan a subliniat că doar o guvernare responsabilă, care să implementeze măsuri economice corecte, va asigura dezvoltarea pe termen lung a României, va opri migrarea tinerilor și va crea un viitor mai prosper pentru toți cetățenii.\n\nDumitru Țiplea , fost antreprenor și prefect cu o experiență de peste 30 de ani în administrație și afaceri, candidează pentru un mandat de deputat. Printre prioritățile sale se află îmbunătățirea legislației în domeniul mediului, agriculturii și infrastructurii. Țiplea susține, de asemenea, reducerea numărului de instituții deconcentrate și a dat exemplul Ministerului Agriculturii, care are 20 de astfel de structuri în județul Bihor.\n\n„ Ca prefect, timp de 5 ani am coordonat 56 de instituții publice ale județului care au segmente de activitate foarte complexe și diverse. Am sesizat foarte multe neconformități și neajunsuri în activitatea publică a acestora. Am avut o serie de inițiative legislative cu privire la modificarea unor acte normative pentru agricultură, fond funciar, amenajările pastorale, extinderea rețelelor de irigații ”, a explicat Dumitru Țiplea.\n\nPrintre preocupările sale se numără și sprijinul pentru proiectele majore ale Primăriei Oradea și ale județului. Autostrada Transilvania, drumul expres Arad - Oradea, situația adăposturilor civile în caz de dezastre naturale și extinderea rețelelor de gaze naturale sunt printre cele mai importante proiecte ale județului Bihor.\n\nLiberalul Gheorghe Bota , profesor de matematică și primar la al patrulea mandat în comuna Rieni, vizează un loc în Senat. Din Parlament, acesta își propune să îmbunătățească sistemul de învățământ, pentru a răspunde nevoilor pieței muncii. Bota a atras atenția asupra problemelor grave precum consumul de droguri în școli și susține reintroducerea unor evaluări mai riguroase.\n\n„ Dacă în urmă cu 30 de ani aveam mai puține condiții și elevi bine pregătiți, astăzi avem investiții majore în infrastructura școlară și elevi slab pregătiți. Avem o problemă legată de evaluări, sunt din ce în ce mai slabe, nu se mai dau teze. Apoi, nu se poate ca în clasa a noua specializările să nu se facă după piața muncii. Nu putem să avem o dezvoltare economică, nu putem să umplem parcurile industriale dacă nu avem meseriași. De aceea, susțin extinderea învățământului dual ”, a punctat Gheorghe Bota.\n\nBota a vorbit și despre realizările și planurile sale în domeniul administrației locale, referindu-se în special la infrastructura de utilități și dezvoltarea sudului județului Bihor. De asemenea, candidatul a subliniat importanța turismului în județul Bihor, în zone precum Padiș, Vârtop și Stâna de Vale. Acesta consideră că dezvoltarea turismului va îmbunătăți nivelul de trai al locuitorilor și promite să susțină proiecte pentru acest domeniu.",
        "label": "Crisana"
    },
    {
        "title": "Handbal masculin: Victorie clară pentru CSM Oradea la Craiova, în faţa Universităţii",
        "text": "Handbaliştii de la CSM Oradea s-au impus de o manieră categorică în jocul pe care l-au susţinut la Craiova, pe 17 noiembrie, în cadrul etapei a 9-a din Seria A a Diviziei A.\n\nElevii antrenorului Cosmin Liberţ şi-au dominat adversarul şi au câştigat, la final, la o diferenţă de 18 goluri, cu scorul de 43-25.\n\nJocul a fost controlat de la început şi până la sfârşit de roş-albaştri, care s-au instalat la conducere din minutul 6, când au avut 3-2, după care nu au mai cedat iniţiativa şi treptat s-au distanţat pe tabelă. La pauză CSM conducea cu 19-12, după care, în partea a doua orădenii s-au dezlănţuit şi au câştigat fără probleme acest joc.\n\nAstfel, CSM Oradea a totalizat 18 puncte şi se situează pe locul secund în Seria A a Diviziei A, la şase puncte în spatele liderului Universitatea Cluj, şi cu trei puncte mai mult decât CSM Reşiţa, situată pe poziţia a III-a.\n\nÎn jocul de la Craiova, Constantin Bran a fost principalul marcator al orădenilor, cu 8 goluri înscrise, în timp ce Albert Vizitiu a marcat 7 goluri, Andrei Crișan și Ianus Dumitrescu au contribuit şi ei cu câte 6 goluri, iar Paul Oarga şi-a trecut numele pe lista marcatorilor de 5 ori. Celelalte goluri pentru bihoreni le-au reuşit: Csongor Szasz – 3, Adrian Urdă, Alin Calman, Marius Negru și Florin-George Breban – câte 2.\n\nDe la formaţia gazdă, Ion Ovidiu Ianași a fost cel mai eficace, cu 6 goluri.\n\nEtapa cu numărul 9 a programat şi derby-ul Universitatea Cluj-Napoca - CSM Reșița, joc câştigat de echipa gazdă cu scorul de 36-32. S-a mai jucat şi meicul CSU Constantin Brâncuși Târgu Jiu - Unirea Sânnicolau Mare, scor final 29-36.\n\nÎn următoarea partidă, CSM Oradea se va duela duminică, 24 noiembrie, de la ora 18, la Arena Antonio Alexe, cu CSU Politehnica Timișoara.",
        "label": "Crisana"
    },
    {
        "title": "În perioada 30 noiembrie 2024 - 30 aprilie 2025 - Circulație rutieră închisă pe trei drumuri județene",
        "text": "Consiliul Judeţean Bihor a anunţat că, în perioada 30 noiembrie 2024 – 30 aprilie 2025, trei sectoare de drum județean vor fi închise circulației rutiere.\n\nÎn vederea gestionării eficiente a situațiilor generate de fenomenele meteorologice specifice sezonului de iarnă și luând în considerare starea de viabilitate a drumurilor județene aflate în administrarea Consiliului Județean Bihor, următoarele sectoare de drum județean vor fi închise circulației rutiere în perioada 30 noiembrie 2024 - 30 aprilie 2025:\n\n drumul județean DJ 108 J sector cuprins între km 20+510 și km 33+510 (Stâna de Vale - Coada Lacului), cu traseu sinuos, încadrat în defileul Coada Lacului - Stâna de Vale, cu sectoare de drum îngust și căderi foarte mari de zăpadă de pe versanții laterali - inclusiv avalanșe - care ar putea cauza deteriorarea mijloacelor de transport și periclitarea siguranței participanților la trafic; drumul județean DJ 763 A sector cuprins între km 5+500 și km 18+257 (Ursești - lim. jud. Arad), drum pietruit, cu traseu de munte sinuos și stare de viabilitate ce nu permite circulația rutieră în condiții de siguranță; drumul județean DJ 763 sector cuprins între km 35+100 și km 44+845 (Padiș - Ic Ponor), drum pietruit, cu traseu de munte sinuos și stare de viabilitate ce nu permite circulația rutieră în condiții de siguranță. \n\n „Facem precizarea că sectorul de drum cuprins între Barajul Leșu și Coada Lacului este în proprietatea UAT Comuna Bulz și administrarea Consiliul Local al Comunei Bulz - acest sector poate fi deschis circulației rutiere în perioada de iarnă 2023 - 2024, prin hotărârea administratorului drumului”, menţionează CJ Bihor.",
        "label": "Crisana"
    },
    {
        "title": "Spital în anchetă: Detalii șocante despre descoperirile făcute la Spitalul de Psihiatrie și de Siguranţă din Ștei (FOTO)",
        "text": "Oameni plini de vânătăi, saloane cu pardoseli şi pereţi degradaţi, saltele mucegăite, pături şi perne mizerabile... Toate apar în imaginile dintr-un raport al Consiliului de Monitorizare a Implementării Convenției ONU, după o vizită în Spitalul de Psihiatrie și pentru Măsuri de Siguranţă din Ștei.\n\nNeregulile au intrat și în atenţia Parchetului Beiuş, care a declanşat o anchetă penală, precum şi a ministrului Sănătăţii, care şi-a trimis Corpul de control în teritoriu. „Unele probleme s-au remediat imediat. Pentru acuzele de violenţă am declanşat o anchetă disciplinară”, susţine managerul spitalului, Horia Miara.\n\nPatru zile au stat la Ştei, în perioada 17 - 20 septembrie a.c., inspectorii Consiliului de Monitorizare a Implementării Convenției ONU privind drepturile persoanelor cu dizabilități, organism independent aflat în subordinea Parlamentului, creat pentru a supraveghea cum sunt tratate asemenea persoane şi dacă își pot exercita pe deplin drepturile în instituţiile de tip rezidenţial, publice sau private, în spitale şi secţii de psihiatrie.\n\nInspecţia a demarat în urma unei sesizări primite pe 2 septembrie, în care se reclama că pacienţii spitalului ar fi bătuţi, electrocutaţi, chiar violaţi şi legaţi de paturi. Semnatarul era un orădean internat în mai multe rânduri acolo, Daniel Constantin Ivanov , notoriu după ce, în 2019, a lăsat o pungă cu fecale la sediul PNL şi a aruncat cu manifeste anti-politicieni în Piaţa Unirii, în timpul festivităţilor dedicate Centenarului eliberării Oradiei.\n\nO parte dintre neregulile semnalate s-au confirmat. Inspectorii au descoperit, de pildă, că internații nu-și pot suna familiile, pacienții cu deficiențe locomotorii nu pot urca la etaj, nicio clădire a spitalului neavând lift sau rampe pentru scaune rulante, și nici băile nu permit accesul celor dependenți de acestea, iar dușurile nu sunt separate cu uși sau perdele, nefiind astfel asigurată intimitatea. În plus, au apă caldă o singură zi pe săptămână.\n\n„La momentul vizitei de monitorizare, în majoritatea dormitoarelor de la secția 1 de psihiatrie, etaj 2 bărbați, nu erau lenjerii de pat, deși asemenea obiecte există în magazia unității medicale, saltelele erau în stare avansată de degradare și mucegăite din cauza urinei. Unele nu aveau husă de protecție, ci doar burete, și aveau pete ce păreau a fi de sânge”, mai scrie în raportul Consiliului, făcut public pe 11 octombrie.\n\nDubios era şi modul în care se gestiona situaţia celor 13 pacienţi care deţin carduri bancare. Potrivit regulamentului spitalului, cardurile sunt păstrate de asistentul social, iar o dată la două săptămâni titularii pot ieşi din unitate, însoţiţi, pentru a retrage maximum 300 lei, în baza unei cereri scrise.\n\nVerificând extrasele de cont ale titularilor, inspectorii au găsit, însă, şi retrageri de 1.000 lei, chiar 2.900 lei, deci mult peste plafon. În unele cazuri banii au fost retraşi fără ca titularul să figureze în registre ca ieşit din spital, în alte situații sumele retrase nu erau menţionate în cereri, existând „suspiciuni că ar fi fost folosite de alte persoane decât pacientul”. Pe românește, banii celor internați ar fi fost sustrași.\n\nInspectorii nu au putut verifica nici tratamentele medicale pe care le primesc bolnavii, nici cu ce anume sunt hrăniţi, căci nu exista afişat meniul zilnic. În bucătărie au fost descoperite alimente expirate și altele depozitate necorespunzător, „în oficiul alimentar unde se porționează mâncarea vesela era spălată în găleți, iar coșul era plin de resturi de mâncare din ziua anterioară. În acest oficiu era un miros înțepător de resturi de mâncare stricată”.\n\nPentru condiţiile mizere găsite, inspectorii au anunţat în timpul controlului Direcţia de Sănătate Publică Bihor şi Autoritatea Națională pentru Protecția Consumatorilor, care au sancţionat spitalul cu 25.000 lei şi au dispus remedierea deficienţelor. Culmea e că, după cum arată raportul, DSP Bihor făcuse în ultimul an 4 controale, ultimul cu 3 zile înainte, fără să fi găsit vreo problemă!\n\nMult mai grav, pacienţii intervievaţi au confirmat că ameninţările, agresiunile psihice şi fizice sunt la ordinea zilei, personalul folosind inclusiv un aparat cu electroşocuri pentru a-i „linişti”.\n\nUn astfel de dispozitiv a și fost găsit de inspectori într-un salon care, deşi destinat pacienţilor, era folosit doar de angajaţi. „Echipa de monitorizare consideră că obiectul constituie un instrument de tortură psihică şi fizică, prin care pacienții sunt constrânși să facă diferite lucruri”, se arată în document, care precizează că aparatul nu era funcţional la data controlului, fiind descărcat, iar angajații au declarat că fusese folosit ca... lanternă.\n\nÎn timpul vizitei, s-a constatat, de asemenea, că 5 pacienți aveau vânătăi pe față și în diferite zone ale corpului, trei dintre ei reclamând că au fost agresaţi de infirmieri și îngrijitori, indicând şi numele acestora. Un inspector a şi sunat la 112, iar la faţa locului a ajuns în scurt timp un echipaj de poliţişti, care au ridicat obiectul, precum şi medici legişti, pentru a examina pacienţii.\n\nPunctul de vedere al managerului Horia Miara cu privire la raport:\n\nExamenul medico-legal a arătat că leziunile nu erau autoprovocate ori rezultate ca urmare a unor căderi accidentale. Pacienții fuseseră bătuţi „cu un corp contondent”, au stabilit specialiştii, motiv pentru care s-a şi deschis un dosar penal pentru loviri şi alte violenţe, aflat în supravegherea Parchetului Beiuş. „Deşi se susţine că aparatul a fost folosit ca lanternă este greu de crezut. Noi nu avem nicio dovadă, în acest moment, că nu a fost funcţional atunci când a fost introdus în spital”, au declarat, pentru BIHOREANUL surse din anchetă.\n\nÎn paralel, la Ştei a descins în aceste zile şi Corpul de control al ministrului Sănătăţii şi este în plină desfăşurare şi o anchetă internă, dispusă în ceasul al 12-lea de managerul Horia Miara .\n\n„Am stabilit deja cui aparţinea acel aparat, s-a propus sancţionarea acelui angajat. Există suspiciunea de rele tratamente aplicate pacientului, motiv pentru care vom verifica înregistrările camerelor de supraveghere. Dacă au fost loviţi de vreun angajat, acela va răspunde”, declară Miara, fără să explice, însă, de ce nu a făcut anchetele înainte ca imaginile maltratărilor să ajungă publice.\n\nManagerul neagă, în schimb, că pacienții nu au acces la telefon, pretinde că în spital există permanent apă caldă, iar dușurile nu sunt separate pentru că bolnavii trebuie supravegheați și când se spală. Cât despre saltelele mucegăite din saloane, le pune pe seama faptului că fix în ziua în care au sosit inspectorii din Capitală „în saloanele respective se efectua curățenie și activități de igienizare”.\n\nOricum, contrariul nu se mai poate demonstra, căci bureţii mizerabili s-au făcut scrum...\n\nConsiliul de Monitorizare a mai găsit o ciudăţenie la Spitalul de Psihiatrie din Ştei: un chioşc alimentar lipit de gardul de fier forjat al unităţii, cu partea unde se serveşte orientată spre gard, pentru ca pacienţii să poată face cumpărături fără a părăsi spitalul. „Echipa nu a putut stabili dacă aceasta ar funcționa legal deoarece este neinscripționată, nu prezintă un orar de funcționare, nu se poate identifica societatea comercială care o administrează”.\n\nBIHOREANUL a aflat că chioșcul este deţinut de Mirela Clepcea, soţia unui infirmier, şi e deschis din 2020, pe un teren de 10 mp concesionat de la Primăria Ştei, pentru care plăteşte lunar 50 lei. „Când am deschis, fostul manager s-a bucurat. A zis că până atunci s-a făcut contrabandă, infirmierii duceau ţigări şi alte produse la suprapreţ. Eu fac totul autorizat, am acte la zi și preţuri decente, nu adaosuri de 5-600%. O cafea la aparat, de pildă, e 2 lei”, zice femeia.\n\nClepcea neagă că în afacere ar fi implicat și soţul. „E afacerea mea. Fac comerţ din 2012, am avut un fast-food şi în oraş, cu asta mă ocup. Dar dacă nu se vrea, pot pleca. Îmi iau chioşcul şi mă mut”.",
        "label": "Crisana"
    },
    {
        "title": "Alegeri în SUA. Donald Trump se apropie de victorie - Zi de Zi",
        "text": "Alegeri în SUA. Donald Trump se apropie de victorie\n\nAlegeri în SUA. UPDATE. Donald Trump se apropie de victorie. A câștigat N. Carolina, Georgia, Pennsylvania și conduce și în celelalte state cheie. NY Times scrie că “de acum este foarte probabil ca el să câștige președinția”, iar rețeaua Fox News, apropiată de republicani, proiectează deja victoria acestuia cu 277 de electori.\n\nUPDATE, ora 9.00. CNN proiectează că Donald Trump a câștigat și Pennsylvania, cel mai mare dintre statele-cheie, cu 19 electori, iar Trump ajunge astfel la 265, din 270 necesari cât să ajungă președinte.\n\nNew York Times estimează acum că Donald Trump are mari șanse să redevină președintele SUA: “Deși ar mai putea dura câteva ore până când va exista un câștigător cert, estimările noastre spun că Donald Trump este foarte probabil să câștige președinția. Kamala Harris ar trebui să câștige Wisconsin, Pennsylvania și Michigan, iar Trump este clar în frunte în toate cele trei state”, a scris cel mai mare cotidian american.\n\nFox News, o rețea apropiată de republicani, proiectează deja victoria lui Trump, cu 277 de electori la 226.\n\nUPDATE, ora 8.00. CNN și ABC News proiectează că Donald Trump va câștiga și Georgia, al doilea din cele șapte state cheie, ceea ce îl va duce la 247 de electori din 270 necesari. În Georgia, diferența este de 1% și mai sunt de numărat încă 3% din voturi, ceea ce a determinat celelalte televiziuni americane să nu proiecteze încă un câștigător. În 2020, Georgia a fost câștigată de Joe Biden, dar acum Trump conduce în toate statele cheie.\n\nAparent, nu va fi nicio declarație a Kamalei Harris până după amiază (în SUA este acum miezul nopții) dar este așteptată o declarație a lui Donald Trump, în care este posibil să-și revendice victoria, așa cum a făcut și în 2020. Comentatorii americani spun acum că, pentru democrați și Kamala Harris, lucrurile nu arată bine.\n\nUPDATE, ora 7.00. Republicanii au deja mai mult de jumătate din locurile din Senat, ceea ce înseamnă că vor avea majoritatea. Acest lucru este important pentru viitorul președinte, Senatul având votul decisiv în chestiuni de politică externă. În Camera Reprezentaților numărătoare încă este departe de un rezultat clar.\n\nUPDATE, ora 6.30. Reuters și AP News proiectează că Donald Trump a câștigat N. Carolina, cu 51% din voturi. Trump conduce în toate celelalte șase state cheie, iar în Georgia, unde s-au numărat deja 95% din voturi, Trump își păstrează un avantaj minimal. Dacă va câștiga și acest stat, Harris va fi nevoită să câștige toate celelalte patru state.\n\nUPDATE, ora 6,00. După numărarea a 100 de milioane de voturi, la nivel național, Donald Trump conduce cu 53%. Aparent, Harris are scoruri ceva mai mici decât cele obținute de Joe Biden în 2020, în marile centre universitare de pe Coasta de Est. Trump conduce în numărătoarea parțială în șase din cele șapte state cheie (în Nevada tocmai s-a încheiat votarea) și a câștigat deja în Iowa, care părea că poate oferi o surpriză, dar nu a făcut-o.\n\nTradițional, republicanii câștigă în zonele rurale cu secții de votare mai mici, care sunt centralizate mai repede decât marile orașe.\n\nÎn Georgia, unde s-au numărat deja peste 90% din voturi, Trump are un avantaj mic, de 51%-49%. În 2020, Georgia a fost câștigat de Joe Biden la o diferență de doar 13 mii de voturi. Același avantaj minim îl are și în N. Carolina, unde s-au numărat 80% din voturi, dar și în Pennsylvania (60% din voturi).\n\nVirginia, care NU era considerat stat-surpriză, fiind dat ca sigur pentru Harris, aceasta conduce, la o diferență foarte mică, de un procent.\n\nUPDATE, ora 03.00. Conform proiecțiilor Fox News, Donald Trump a obținut până acum voturile a 105 electori, în timp ce Kamala Harris are doar 72 de electori. Totuși, niciun stat nu a votat diferit față de acum patru ani.\n\nCNN, în schimb, a declarat câștigătorul în mai puține state, iar Trump și-a asigurat votul a 90 de electori, iar Harris doar a 27 de electori.\n\nUPDATE, ora 02:30. Donald Trump a câștigat în Virginia de Vest. Până acum, niciun stat nu a votat diferit față de alegerile prezidențiale de acum patru ani.\n\nUPDATE, ora 02:05. Secțiile de votare s-au închis în primele șase state, Georgia, Indiana, Kentucky, Carolina de Sud, Vermont și Virginia, la ora locală 19. CNN face și primele proiecții: Donald Trump a câștigat în Kentucky (8 electori), iar Kamala Harris în Vermont (3 electori).\n\nUPDATE, ora 01:50. Votarea a fost suspendată în cinci secții de votare din statul Georgia, din cauza unor amenințări cu bombă. Amenințări cu bombă au fost făcute și pentru patru locații de Arizona, însă oficialii americani consideră că sunt ”nefondate” și că au motive să creadă că aceste provin din Rusia.\n\nUPDATE, miercuri, ora 00:50. Donald Trump vorbește de ”fraude masive” în Philadelphia, cel mai mare oraș din Pennsylvania, acuzație respinsă chiar de un oficial local, republican.\n\nDonald Trump a scris pe Truth, fără a aduce probe în susținerea afirmației: ”O mulțime de discuții despre FRAUDE masive în Philadelphia. Forțele de ordine vin!!!”.\n\nTotuși, acesta a fost contrazis chiar de un oficial republican: ”Nu există absolut niciun adevăr în această acuzație. Votarea în Philadelphia a fost sigură și în siguranță”.\n\nUPDATE, miercuri, ora 00:20. Conform unui sondaj la ieșirea de la urne, publicat de CNN, două treimi dintre americani cred că lucrurile merg într-o direcție greșită în SUA. Sondajul mai indică că democrația și economia sunt principalele preocupări pentru votanți. Avortul și imigrația au fost următoarele probleme, în timp ce politica externă s-a clasat pe ultimul loc.\n\nDe asemenea, trei sferturi dintre americani cred că democrație în SUA este sub amenințare, conform unui exitpoll publicat de Reuters.\n\nUPDATE, ora 21:00. Fostul președinte Donald Trump a susținut, în fața jurnaliștilor din West Palm Beach, că nu consideră că ar trebui să îi îndemne pe susținătorii săi să nu recurgă la violență, dacă acesta va pierde în alegerile prezidențiale. Această declarație este în contradicție cu mesajele sale din timpul campaniei, în care a promis “răzbunare” împotriva adversarilor săi.",
        "label": "Crisana"
    },
    {
        "title": "Ape otrăvite! Sub nasul autorităților, apele din Oradea sunt poluate des cu reziduuri din canalizarea menajeră (FOTO)",
        "text": "Știrile despre poluări în pârâul Peța au devenit o banalitate în Oradea. Numai în acest an au avut loc trei asemenea incidente, concluzia fiind mereu aceeași: apa a fost contaminată cu deșeuri fecaloid-menajere, care au omorât peștii. Iar povestea se repetă, de cinci ani!\n\nCum ajung apele toxice în pârâu? Compania de Apă Oradea susține că accidental, dar BIHOREANUL a aflat că avariile, frecvente nu doar pe Peța, ci și pe Crișul Repede, sunt posibile și pentru că operatorul nu are bani destui pentru a redimensiona rețelele de canalizare, prea mici după apariția unor cartiere noi. Așa că bagă sub preș o problemă urât mirositoare...\n\nLa începutul lunii octombrie, orădenii au reclamat că pe Peța, pe tronsonul cuprins între cartierul Cantemir și Universitate, plutesc pești morți. Cu jumătate de an în urmă, un incident similar, dar de o amploare mai mare, a avut efecte de același fel din Calea Aradului până în Sântandrei, iar cu două săptămâni înainte, la jumătatea lunii martie, se petrecuse o poluare identică, tot pe Peța, în zona Parcului Salca, unde s-au găsit 40 de kilograme de pești morți .\n\nCele trei incidente completează o listă deschisă în 2019. De atunci, cel puțin o dată pe an sunt raportate poluări de acest fel. De fiecare dată, concluzia specialiștilor care au analizat compoziția chimică a apei a fost aceeași: peștii au murit din cauza deversărilor canalizării menajere. Practic, pârâul se umple de urină, rahat, detergenți și alte reziduuri care ar trebui să curgă doar în rețeaua de ape uzate.\n\nConform Legii Apelor, în orice râu sau pârâu poate ajunge apa de ploaie colectată în rețeaua pluvială. De altfel, Compania de Apă Oradea are zeci de canale de evacuare prin care deversează apa de ploaie scursă prin rigole și guri de canal, într-o rețea subterană distinctă de cea pentru apele uzate.\n\nRețeaua pluvială a orașului, cu o întindere de aproape 350 de kilometri, este îngropată la adâncimea de un metru și funcționează ajutată de 9 stații de pompare. Sub ea, la o adâncime între 6 și 7 metri, se află rețeaua de canalizare, care colectează apele uzate și le direcționează spre stația de epurare de pe Calea Borșului.\n\nTeoretic, cele două rețele nu se intersectează. Totuși, reziduurile menajere ajung în râurile orașului. „Și pentru noi este o enigmă, mai ales că se întâmplă doar în anumite perioade, nu în fiecare săptămână”, spune Cristian Popa , directorul tehnic al CAO.\n\nEnigma nu este totuși așa greu de descifrat, și, deși ocolește răspunsul, reprezentantul CAO îl știe prea bine. Întrebat cum este posibil, tehnic, ca apa menajeră să ajungă în canalele pluviale, Popa dă vina pe avarii provocate fie de săpături, fie de vechimea țevilor. „Sunt rețele vechi de zeci de ani. Se mai produc accidente”, spune el, evaziv.\n\nÎn realitate, multe accidente sunt „coordonate” chiar de CAO, după cum a aflat BIHOREANUL. „Apa uzată ajunge în rețeaua pluvială prin debușee anume făcute de CAO, care permit evacuarea dejecțiilor când rețeaua nu face față. Sunt ca niște bypassuri, create pentru momentele în care rețeaua nu face față și care nu se vor regăsi oficial în niciun document al Companiei, pentru că sunt ilegale”, afirmă un comisar de mediu.\n\nDin 2019 încoace, Garda de Mediu Bihor a făcut numeroase controale pentru a afla de ce se produc poluările, iar când a găsit bypassuri, a obligat CAO să le ermetizeze. Dar, cel mai probabil, nu le-a găsit pe toate.\n\nRețeaua de canalizare menajeră eșuează în special în zonele unde s-au construit cartiere noi, cum sunt malurile Peței în Nufărul și Calea Aradului, și unde magistralele pentru apele uzate datează dinaintea apariției a mii de noi apartamente.\n\nPentru ca dejecțiile să nu se întoarcă în case și apartamente, CAO preferă să le creeze cale liberă pe conductele pentru ape pluviale, lucru pe care, până la urmă, l-a recunoscut BIHOREANULUI și directorul tehnic al societății. „Rețelele de canalizare au praguri de descărcare prin care pot refula în situația în care se înfundă, pentru că undeva trebuie să meargă conținutul”, zice Popa. Numai că acel „undeva” n-ar trebui să însemne apele orașului...\n\nPoluări similare nu se petrec doar pe Peța, ci și pe Crișul Repede, însă aici, pentru că debitul râului este mai mare, dejecțiile se diluează și efectele asupra peștilor nu sunt la fel de nocive. Cea mai serioasă deversare are loc în Ioșia, în aval de Podul Densușianu, unde, printr-o conductă de mari dimensiuni, ajung în râu.\n\n S-a întâmplat și săptămâna trecută, când Crișul a căpătat un aspect albicios, iar aerul în zonă duhnea. „Problema este de ani de zile, acolo mereu pute a canal”, zice un pescar care frecventează zona.\n\nDirectorul Cristian Popa neagă, însă, că problema ar fi persistentă: „Nu este ceva frecvent, ci tot accidental se petrece. Acum s-a întâmplat pentru că muncitorii de la un bloc de pe Tudor Vladimirescu au tăiat cablurile de curent, stația de pompare a rețelei de canalizare n-a mai fost alimentată cu energie și s-a ridicat nivelul în subteran până a ajuns în rețeaua pluvială”, susține șeful CAO. Iar cum aceasta are „guri” de acces pentru canalizare, a preluat reziduurile.\n\nCAO a fost de amendată adesea de Garda de Mediu Bihor în ultimii cinci ani, atât pentru deversările în Peța, cât și pentru cele din Crișul Repede. Aproape degeaba: Compania plătește, dar tot nu rezolvă problema de fond. „Au anual un plan de investiții care cuprinde inclusiv refacerea magistralelor de canalizare, astfel încât să facă față la numărul crescut de utilizatori, dar niciodată nu au bani”, zice un comisar de mediu.\n\nDeocamdată, CAO se rezumă să investească în lucrările considerate mai urgente, cum ar fi extinderea rețelelor ori înlocuirea vechilor conducte de apă din azbest, iar bani pentru problemele „murdare” nu rămân.\n\n„Zona Nufărul o vom rezolva în următorul an. Prin proiectul de regenerare urbană a acestui cartier, Primăria a prevăzut și refacerea rețelelor de canalizare menajeră și pluvială. Se va face totul de la zero, așa că aici nu vom mai avea probleme”, spune directorul tehnic al Companiei.\n\nPoluarea cursurilor de apă nu este singura generată de CAO. Orădenii s-au obișnuit tot mai des ca, după câte o avarie sau întrerupere a alimentării cu apă, la robinete să le curgă apă murdară .\n\nUn recent val de reclamații pe această temă a avut loc la începutul lunii octombrie, când locuitorii mai multor străzi din zona centrală, Ioșia și Calea Aradului s-au plâns că le-a curs la robinete, zile în șir, apă murdară. Avaria a fost provocată de înlocuirea rețelei magistrale de alimentare de pe Bulevardul Decebal, iar când CAO a repornit alimentarea, apa a dus cu ea și impuritățile de pe rețelele secundare.\n\nPână la înlocuirea tuturor rețelelor vechi, soluția ar fi ca, înainte să reia furnizarea apei, CAO să spele conductele suficient de bine încât nu să lase consumatorii s-o facă ei, pe cheltuiala lor.",
        "label": "Crisana"
    },
    {
        "title": "Dacia a prezentat informații despre Bigster, un SUV mai mare decât Duster, cu patru motorizări - Zi de Zi",
        "text": "Dacia a prezentat informații despre Bigster, un SUV mai mare decât Duster, cu patru motorizări\n\nVa fi produs numai la uzina de la Mioveni. Dacia a informat că prin Bigster, vizează segmentul superior al SUV-urilor, mai cunoscut și ca segmentul C. Potrivit comunicatului companiei, acesta se distinge prin cel mai încăpător portbagaj din segment, cu un volum de până la 667 litri sub nivelul planșei separatoare de habitaclu.\n\nAutoturismul are patru variante de motorizare: hybrid 144 – un motor cu patru cilindri pe benzină și două motoare electrice + cutie de viteze automată; TCe 140 – un motor cu trei cilindri de 1,2 litri turbo cu un sistem mild hybrid de 48V + o cutie manuală cu șase trepte; ECO-G 140 – motorul cu trei cilindri care funcționează pe benzină și GPL, căruia i se adaugă sistemul mild hybrid; TCe 130 4X4.\n\nPrintre echipările SUV-ului de clasă C se numără scaunele cu susținere laterală, izolația fonică optimizată, sistemul de aer condiționat cu zone separate pentru locurile din față și aeratoare pentru locurile din spate, plafonul panoramic și scaunul șoferului cu reglaje electrice, hayon cu comandă electrică și tablou de bord digital.\n\nCompania nu a anunțat exact de când vor putea fi plasate comenzile și nici lista de prețuri. Denis Le Vot, directorul general al Dacia, a declarat că lui Bigster îi vor urma, în anii viitori, alte două modele.\n\nConceptul Bigster a fost prezentat prima dată în ianuarie 2021. Modelul lansat acum respectă designul caracteristic Dacia, cu grila lată și sigla “Link” și cu ornamente pe portierele din față și pe hayon, deasupra plăcuței cu numărul de înmatriculare.",
        "label": "Crisana"
    },
    {
        "title": "Volumul creditelor noi a fost și dublu față de luna similară a anului trecut. Peste 120.000 de români au luat împrumut pentru locuință - Zi de Zi",
        "text": "Volumul creditelor noi a fost și dublu față de luna similară a anului trecut. Peste 120.000 de români au luat împrumut pentru locuință\n\nBăncile au deschis larg robinetele creditului vara aceasta, așa cum nu o mai făcuseră de câțiva ani. Ultimele date publicate de Banca Națională a României (BNR) arată că, în iunie, volumul creditelor noi a fost și dublu față de luna similară a anului trecut. În acest context, valoarea creditelor noi în lei acordate populației în perioada iunie 2023-iunie 2024 este cu 61% mai mare decât în anul anterior, ajungând la aproape 82 de miliarde de lei. Vă prezentăm topul băncilor cu cele mai ieftine credite de locuință.\n\nPe lângă creșterea în sine a volumelor de credite noi, este remarcabil faptul că valoarea împrumuturilor pentru locuință a depășit-o pe cea a creditelor de consum. Concret, în ultimul an s-au dat credite pentru locuință în valoare de aproape 42 de miliarde de lei, în timp ce împrumuturile de consum s-au oprit la puțin peste 38 de miliarde de lei. Având în vedere că valoarea medie a unui credit de locuință era, în primul trimestru al acestui an, de 66.000 de euro (circa 327.000 de lei), cele 42 de miliarde de lei plasate de bănci ar reprezenta peste 128.000 de credite noi acordate într-un an, un număr semnificativ.\n\nDin perspectiva stabilității macroeconomice și mai ales a inflației, această evoluție poate fi considerată una îngrijorătoare, mai ales când e vorba despre creșterea creditelor de consum, care au avansat și ele cu circa 45% într-un an. De altfel, guvernatorul BNR, Mugur Isărescu, s-a exprimat recent în acest sens. „Se observă o inversare de trend. Dacă până la sfârşitul anului 2023 depozitele la termen ale populaţiei erau mai mari decât creditele de consum, în ultimele luni creditele de consum au depăşit semnificativ depozitele la termen ale populaţiei. Nu înseamnă că populaţia nu economiseşte în continuare, dar creditele de consum sunt într-o creştere vioaie, ca să fiu delicat”, a declarat guvernatorul BNR, la prezentarea Raportului asupra inflației.\n\nTotuși, pentru cineva care are deja bani strânși pentru avans și care are un venit suficient pentru a acoperi rata fără a fi destabilizat, actuala agitație de pe piața creditelor reprezintă o oportunitate. După criza financiară ajunsă la noi în 2009-2010, perioadele în care băncile sunt deschise spre creditare au fost destul de rare, cu atât mai rare cele cu creșgteri semnificative în volume. Așadar, pentru cine vrea și poate să își cumpere o locuință pe credit pare momentul potrivit. Iată și ce oferte au băncile. Pe cazul concret al unui apartament de 400.000 de lei, cu un avans de 20%, deci un împrumut de 320.000 de lei, cea mai bună rată lunară pe perioada primilor cinci ani, cât dobânda este fixă, se învârte undeva sub 1.900 de lei, în timp ce media ratelor în cazul primelor 10 oferte ar fi undeva peste 2.000 de lei, scrie www.sigurantafinanciara.ro.",
        "label": "Crisana"
    },
    {
        "title": "Euro 2024. România a învins Ucraina cu 3-0, în primul meci din Grupa E - Zi de Zi",
        "text": "Euro 2024. România a învins Ucraina cu 3-0, în primul meci din Grupa E\n\nRomânia a câștigat primul său meci la Campionatul European după 24 de ani, învingând categoric cu 3-0 Ucraina.\n\nRomânia a început repriza a doua în forță, iar în minutul 46, Florinel Coman a trimis un șut de la marginea careului, dar mingea a trecut la câţiva metri pe lângă bara dreaptă.\n\nÎn minutul 53, Răzvan Marin a șutat perfect de la peste 20 de metri după un contraatac și a marcat golul cu numărul doi, pe sub brațele lui Lunin. România domină meciul, iar după patru minute, Denis Drăguș marchează golul cu numărul 3 pentru România, din careul mic, după o pasă venită de la Man.\n\nÎn minutul 61, a intrat Ianis Hagi în locul lui Dennis Man, iar Valentin Mihaila l-a înlocuit pe Florinel Coman. În același timp, și ucrainenii au făcut trei schimbări. Până în minutul 75, apărarea României a blocat toate încerările ucrainenilor de a trage pe poarta lui Niță.\n\nÎn minutul 75, George Pușcaș a intrat în locul lui Drăguș, iar Adrian Rus în locul lui Marius Marin.\n\nNicolae Stanciu a deschis scorul în minutul 29, printr-un șut de la 20 de metri (din pasa lui Dennis Man), în vinclul porții lui Lunin.",
        "label": "Crisana"
    },
    {
        "title": "Spania este campioana Europei, după ce s-a impus în fața englezilor cu 2-1 - Zi de Zi",
        "text": "Spania este campioana Europei, după ce s-a impus în fața englezilor cu 2-1\n\nSpania este campioana Europei pentru a patra oară la rând, după ce s-a impus în fața englezilor cu 2-1. Invicibila Armada s-a dovedit a fi prea puternică pentru Anglia și este câștigătoarea unui turneu pe care l-a dominat de la cap la coadă.\n\nPrima repriză din finala de la Berlin dintre Spania și Anglia a fost caracterizată de un joc tacticizat și închis, fără multe ocazii de gol și cu doar un șut pe poartă, în dreptul englezilor. Spania nu a reușit să-și impună jocul, nici ofensiv, nici defensiv, iar pariul multora, Lamine Yamal, nu a strălucit, fiind blocat de fiecare dată de un Luke Shaw briliant. Anglia a căutat contraatacurile, profitând de linia defensivă foarte sus a spaniolilor.\n\nA doua repriză a fost în totală antiteză cu prima. Spania a ieșit însetată de la cabine și a înscris la prima fază a reprizei. Golul a venit pe filiera puștilor Lamine Yamal și Nico Williams. Ibericii au continuat să atace în același ritm până când englezii au șocat. Egalarea a venit prin Cole Palmer în minutul 73, după o pasă perfectă de la Jude Bellingham.\n\nFinalul a fost dramatic, cu golul de 2-1 al rezervei Oyarzabal. Acesta a reluat o centrare perfectă a huiduitului Cucurella, punând și mai multă sare pe rana englezilor. Anglia a încercat să răspundă rapid după un corner, când Foden a lovit bine cu capul, dar Simon a parat. Imediat, o altă lovitură de cap a fost scoasă incredibil de pe linia porții de Dani Olmo. Meciul s-a încheiat cu victoria Spaniei, care a fost echipa mai bună, cel puțin în repriza a doua.\n\nNico Williams a fost desemnat Jucătorul Meciului, după ce a spart gheața la Berlin și a fost unul din cei mai periculoși jucători de pe teren.",
        "label": "Crisana"
    },
    {
        "title": "Aplauze la unison pentru un designer orădean la festivalul modei - Oana Berce, din nou la înălțime",
        "text": "Week-end-ul care a trecut, Cluj-Napoca a devenit capitala modei din România, găzduind evenimentul mult așteptat, City Fashion Week 2024. Această ediție a adus în prim-plan o varietate de designeri de top, colecții inedite și tendințe inovatoare care au captat atenția publicului numeros și a specialiștilor din domeniu.\n\nUn moment remarcabil al serii a fost lansarea colecției „Flower Fantasy\" semnată de designerul orădean Oana Berce. Cu o selecție de 12 rochii de gală, colecția a reprezentat o odă adusă frumuseții și rafinamentului natural, încorporând motive florale realizate cu măiestrie în culori și materiale diferite. Fiecare piesă a fost un tribut adus naturii,prin linii simple,dar pline de eleganță și rafinament,evitând tot ceea ce înseamnă exces,kitsch și prost gust,având flori minuțios aplicate, ce au transformat rochiile într-un spectacol de culoare și eleganță.\n\nEa susține că provocarea de a crea simplitate aduce deseori complexitate,reușind să exprime bun gust,finețe și rafinament pentru fiecare piesă.\n\n„Prezentarea a fost primită cu aplauze entuziaste, atât de publicul prezent, cât și de personalitățile cunoscute din lumea modei, care au apreciat în unanimitate originalitatea și rafinamentul colecției. Flower Fantasy nu a fost doar o simplă colecție, ci o interpretare artistică a temei florale, fiecare rochie spunând o poveste proprie și fiind realizată cu o atenție deosebită la detalii” declară Oana.\n\nAlături de Oana Berce, la eveniment au participat și alți designeri consacrați, care au lăudat viziunea creativă și îndrăzneala tinerei creatoare din Oradea.\n\n„Este o colecție ce demonstrează maturitatea artistică și dedicarea pe care Oana le pune în fiecare piesă,\" a declarat unul dintre colegii săi designeri prezenți la City Fashion Week.\n\nCity Fashion Week 2024 s-a dovedit, astfel, a fi un eveniment marcant, reușind să ofere un spațiu unic de exprimare pentru artiștii din domeniul modei și să atragă atenția publicului asupra noilor tendințe și talente emergente din România. Colectia „Flower Fantasy” a Oanei Berce rămâne, fără îndoială, una dintre cele mai memorabile momente ale acestei ediții, confirmând încă o dată că pasiunea și creativitatea pot da naștere unor opere de artă veritabile, capabile să cucerească privirile și inimile iubitorilor de modă.\n\nÎn semn de recunoaștere pentru colecția remarcabilă „Flower Fantasy\" și pentru contribuția valoroasă la promovarea modei românești, designerul orădean Oana Berce a fost onorată cu o Diplomă de Apreciere,un gest care subliniază respectul și admirația pentru talentul și dedicarea sa în acest domeniu.\n\nOana Berce este un designer de modă din Oradea,recunoscută pentru abordarea sa inovatoare și minimalismul rafinat care definește colecțiile sale.Dupa o carieră de 13 ani în învățământ,ea și-a urmat pasiunea pentru modă ,deschizându-și propriul atelier în 2018,sun numele de Oana Berce Fashion Couture.Brandul său s-a impus rapid în lumea modei locale,fiind apreciat pentru colecțiile elegante și stilul unic.\n\nAstăzi Oana Berce este un nume respectat în industria modei românești,cunoscută pentru capacitatea sa de a îmbina simplitatea cu detalii inovative,un stil aparte care atrage iubitori ai modei din toată țara.",
        "label": "Crisana"
    },
    {
        "title": "Autostrada Moldovei A7: Primii kilometri vor fi dați în trafic pe 7 noiembrie. Este vorba de „Cocoașa de la Focșani” - Zi de Zi",
        "text": "Autostrada Moldovei A7: Primii kilometri vor fi dați în trafic pe 7 noiembrie. Este vorba de „Cocoașa de la Focșani”\n\nPrimii kilometri din Autostrada Moldovei A7, construită prin PNRR, vor fi dați în trafic pe 7 noiembrie, au spus pentru ECONOMICA.NET reprezentanții Companiei Naționale de Administrare a Infrastructurii Rutiere (CNAIR). Mai exact, este vorba de cei circa 11 kilometri ai lotului 4 din A7 Buzău – Focșani, cunoscut sub numele de “Cocoașa de la Focșani”.\n\nLotul 4 Mândrești Munteni – Focșani Nord, în lungime de 10,94 kilometri, va fi primul care va fi dat în trafic din A7 Ploiești – Pașcani, finanțată prin PNRR.\n\nSecretarul de stat în Transporturi Irinel Ionel Scrioșteanu a transmis săptămâna trecută imagini live de pe șantierul A7 Buzău – Focșani, unde se înregistra un record la nivelul mobilizării de muncitori. Potrivit lui, săptămâna aceasta urma să înceapă recepția pe lotul 4 Mândrești Munteni – Focșani Nord, cunoscut sub numele de „Cocoașa de la Focșani”.\n\n„Sunt pe șantierul 𝗔𝘂𝘁𝗼𝘀𝘁𝗿𝗮𝘇𝗶𝗶 𝗠𝗼𝗹𝗱𝗼𝘃𝗮 𝗔𝟳, pe tronsonul 𝗕𝘂𝘇𝗮𝘂 – 𝗙𝗼𝗰𝘀𝗮𝗻𝗶, unde, în acest moment lucrează 𝗽𝗲𝘀𝘁𝗲 𝟯𝟮𝟬𝟬 𝗺𝘂𝗻𝗰𝗶𝘁𝗼𝗿𝗶 și 𝗽𝗲𝘀𝘁𝗲 𝟭𝟬𝟬𝟬 𝘂𝘁𝗶𝗹𝗮𝗷𝗲, ceea ce reprezintă un record de mobilizare pe un șantier după Revoluție”, preciza Scrioșteanu pe Facebook.\n\nPotrivit lui, antreprenorul se află în faza finală de execuție a lucrărilor, acest tronson Buzău – Focșani al Autostrăzii Moldova A7 fiind următorul care urmează să fie dat în trafic, începand cu Lotul 4, lângă Focșani. Are 4 loturi care însumează 82,4 km și sunt construite de firmele controlate de Dorinel Umbrărescu.\n\nAutostrada Moldovei A7 se află în execuție pe 320 km, de la Ploiești la Pașcani, pe 13 din 13 loturi, iar la final, va lega Moldova de Muntenia și prin infrastructură rutieră.\n\nA7 Buzău – Focșani, în trafic din 2024, fără podul peste râul Buzău?\n\nCristian Pistol, directorul general al CNAIR, declara luna trecută că mobilizarea UMB este foarte bună și la podul peste râul Buzău. Cu toate acestea, podul peste râul Buzău „va fi dat în circulație anul viitor și va face legătura cu lotul 3 al Autostrăzii Ploiești – Buzău”, a menționat șeful CNAIR.\n\nPodul peste râul Buzău (1,36 km), construit pe tronsonul 1 Buzău – Vadu Pașii, va fi unul dintre cele mai lungi din țară.\n\nPrimele inaugurări pe Autostrada Moldovei A7 vor avea loc anul acesta pe loturi construite de UMB, din tronsonul Buzău – Focșani, au spus încă din august pentru ECONOMICA.NET reprezentanți ai Companiei Naționale de Administrare a Infrastructurii Rutiere (CNAIR).",
        "label": "Crisana"
    },
    {
        "title": "Au făcut-o lată! Lărgirea străzilor Armatei Române și Universității din Oradea se bazează pe un studiu de trafic mincinos și incomplet (FOTO) ​​​​​​​",
        "text": "Aprobată de mașina de vot liberală din Consiliul Local Oradea, lărgirea la patru benzi a străzilor Armatei Române, Universității, Ceyrat, Atelierelor și Thurzó Sándor îngroașă lista investițiilor despre care mulți orădeni se întreabă dacă sunt cu adevărat necesare.\n\nIntenția Primăriei este să fluidizeze traficul dinspre centru spre șoseaua de centură, iar pentru asta se folosește de un studiu de circulație făcut „pe genunchi”, cu informații false și incomplete, de aceiași ingineri plătiți apoi să facă și documentația tehnică a lucrărilor. Cu „analiza” făcută după voia ei, fără vreo dezbatere publică, Primăria a și aprobat investiția. Dacă există hârtiile la dosar, restul contează mai puțin...\n\nHotărârea Consiliului Local nr. 938/2024, prin care a fost aprobat studiul de fezabilitate pentru lucrările de lărgire a celor cinci străzi, prevede că investiția de 62 milioane lei este „necesară și oportună”, dar fără explicații clare privind problemele de trafic care vor fi rezolvate. Documentul se rezumă să arate că, în locul parcărilor și al scuarurilor care mărginesc carosabilul în prezent, vor mai fi create 2 benzi de circulație; fapt care, cel puțin pe Armatei Române și pe Universității, va modifica radical situația existentă de la început de secol XX.\n\nJustificarea lărgirii nu se regăsește nici în nota de fundamentare a HCL, unde se arată doar că proiectantul, firma orădeană Edildrum Construct SRL, a luat în calcul două variante. Contrar așteptărilor, nu sunt însă propuse trasee diferite pentru îmbunătățirea traficului, care să cuprindă și străzile adiacente acestor artere, ci doar două modalități de a face aceeași investiție: prin lărgirea tramei existente, inclusiv a podului peste Peța, sau prin refacerea întregii infrastructuri rutiere, cu tot cu pod.\n\nDin pricina costurilor mai mici, s-a optat pentru prima variantă. Ce-i drept, demolarea podului care nu are decât 6 ani de folosință și a fost proiectat la 2 benzi - tot de Edildrum - ar fi fost de-a dreptul scandaloasă...\n\nEi centrează, ei dau cu capul\n\nPentru a înțelege necesitatea investiției care va duce la dispariția a numeroase locuri de parcare (fără ca Primăria să fi amenajat altele în zonă), la tăierea a 88 de arbori și exproprierea a 69 de terenuri în suprafață totală de 2.200 mp, BIHOREANUL a solicitat Primăriei studiul de fezabilitate (SF) al proiectului și pe cel de trafic, documente pe care municipalitatea, deși pretinde că este transparentă, nu le-a publicat din oficiu pe site-ul propriu.\n\nCele două studii sunt cât se poate de „conectate”: analiza de trafic a dictat necesitatea SF-ului și ambele au fost făcute de aceiași specialiști. SF-ul a fost realizat de Edildrum Construct, o firmă cu doi angajați specializată în studii inginerești, care în ultimul deceniu a avut peste 50 de contracte cu Primăria, pentru modernizări sau amenajări de drumuri.\n\nStudiul de trafic a fost făcut de Stradeproject SRL, cu zero angajați, legată direct de Edildrum Construct, căci ambele societăți sunt controlate de soții orădeni Daniela și Cristian Diaconescu, femeia fiind unic asociat, în timp ce administrator este bărbatul, un inginer constructor care a lucrat până în 2014 la Inspectoratul de Stat în Construcții.\n\nPregătind investiția de lărgire a celor 5 străzi, Primăria a angajat întâi firma Stradeproject, căreia în 22 mai 2023 i-a atribuit direct, fără licitație, un contract de 69.500 lei (fără TVA) pentru studiul de trafic. Patru luni mai târziu, pe 6 septembrie 2023, municipalitatea a semnat, tot „pe direct”, un contract cu Edildrum Construct, pentru 136.000 lei plus TVA, pentru studiul de fezabilitate.\n\nAstfel, prin Stradeproject, soții Diaconescu au confirmat necesitatea lărgirii străzilor, iar prin Edildrum au arătat cum să se facă, câștigând din afacere peste 41.000 euro.\n\n\n\n ESTE NECESARĂ? Documentele Primăriei arată că lărgirea străzilor Armatei Române și Universității la 4 benzi este necesară pentru fluidizarea traficului dinspre centrul orașului spre șoseaua de centură, dar nu explică de ce spre Piața Unirii vor rămâne tot 2 benzi. Imaginile surprinse de fotoreporterul BIHOREANULUI pe 1 noiembrie, de Ziua morților, după ora 16, când mii de oameni au mers în cimitirul municipal, arată că pe Armatei Române s-a circulat lejer, formându-se ambuteiaje doar în apropierea semaforului ce permite trecerea tramvaiului pe strada Făgărașului și în fața cimitirului (foto)\n\nPână la publicarea acestui articol, municipalitatea a transmis BIHOREANULUI doar studiul de trafic, nu și SF-ul care a derivat din el. Analiza rutieră demonstrează că Primăria n-a căutat cu adevărat problemele din zona studiată, ci, fiind deja convinsă că străzile trebuie lărgite, a găsit specialiștii care să o confirme.\n\nÎntins pe mai bine de 100 de pagini, studiul este doar aparent exhaustiv, căci în realitate are un conținut „subțire”: peste 60 de pagini sunt anexe cu măsurători de trafic, numeroase alte pagini au hărți și imagini alte străzilor făcute din birou, cu Google Maps, în timp ce în partea scrisă predomină legislația din domeniu și descrierea arterelor, de la geologia lor la dimensiunile fiecărui tronson.\n\nScopul declarat al studiului de circulație era să calculeze traficul actual și cel de peste 15 ani, „pentru determinarea capacității de circulație și dimensionarea structurilor rutiere”, iar calculele le-au făcut Cristian Diaconescu și Anamaria Cristiana Serediuc, fiica lui Diaconescu, și ea ingineră. Cei doi pretind că au măsurat traficul pe toate direcțiile de mers, în trei intersecții: Armatei Române cu Matei Basarab, Universității cu Ceyrat și Atelierelor cu Nojoridului.\n\nCu excepția intersecției din fața cimitirului, studiul arată că în prezent traficul este peste capacitate, adică nu se desfășoară fluent, iar în 2038, dacă nu se schimbă nimic, zona va fi sufocată, cu un număr mult mai mare de autoturisme înghesuite pe aceleași străzi. În final, echipa tată-fiică a constatat „necesitatea lărgirii străzilor studiate la 4 benzi, iar a tronsonului Universității - Islazului la 3 benzi”.\n\nBIHOREANUL a descoperit, însă, că așa-zisul studiu conține date umflate și are lacune serioase. Inginerii pretind, de pildă, că au făcut măsurători în diferite perioade de timp: 17-22 octombrie 2022, 17-18 noiembrie 2022, 29-31 mai 2023, 1-6 iunie 2023 și 5-9 iunie 2023. În contextul în care Primăria a contractat Stradeproject SRL abia în mai 2023, este greu de explicat de ce traficul ar fi fost măsurat încă din toamna anului 2022, când, teoretic, specialiștii habar nu aveau că vor primi bani publici pentru asta, așadar nu aveau niciun motiv să stea cu orele în intersecție ca să numere mașini. Poate că nici n-au făcut-o, ci au pus cifrele din burtă...\n\nNici măsurătorile făcute după semnarea contractului cu Primăria nu stau în picioare. Sub pretextul că au numărat mașinile în zile cu vacanță - dar fără să explice de ce ar fi muncit în vacanță, când scopul lor era să obțină imaginea reală a aglomerației - inginerii au multiplicat numărul vehiculelor cu un „coeficient de corecție”. Adică, pe românește, l-au umflat artificial.\n\nCulmea e că și motivul invocat este mincinos, pentru că nici elevii, nici studenții nu erau, de fapt, în vacanță! Doar 1, 2 și 5 iunie au fost zile libere, prilejuite de Ziua Copilului și de Rusalii, dar în rest traficul a fost normal, fără a fi nevoie de o „multiplicare” din pix. Aplicând însă coeficientul de corecție, inginerii au putut susține, pe hârtie, că cele două străzi sunt mai aglomerate decât în realitate.\n\nTotodată, studiul nu oferă răspunsuri la întrebări legitime privind traficul din zonă: cum vor circula mașinile la capătul străzilor lărgite, unde întâlnesc străzi cu o singură bandă pe sens? Unde vor staționa mașinile, dat fiind că lărgirea se va face prin sacrificarea locurilor de parcare? Câte semafoare vor fi necesare și cum vor încetini ele circulația?\n\nAutorii pomenesc doar în treacăt lipsa locurilor de parcare și aglomerația din intersecția cu strada Evreilor Deportați, arătând că aceasta „va putea fi rezolvată prin lărgirea străzii Avram Iancu, care nu face obiectul prezentului studiu”. Așadar, nu oferă soluții, deși tocmai lărgirea străzilor, sugerată de ei, provoacă aceste probleme.\n\nAutorii studiului nu au lămurit informațiile vădit false depistate de BIHOREANUL în document. Contactat de jurnaliști, Cristian Diaconescu a pretins inițial că nu-și mai amintește felul în care a făcut măsurătorile, ca apoi să susțină că datările din 2022 sunt simple erori. „S-a lucrat pe niște ciorne și probabil, la transcriere, s-au păstrat date vechi. Dar toate măsurătorile s-au făcut între 29 mai și 6 iunie 2023”, a declarat el.\n\nInginerul n-a putut să explice, însă, de ce a aplicat coeficientul de multiplicare dacă elevii și studenții nu erau în vacanță: „Nu știu, ceva a fost. Dar vă asigur că fata a stat în toate intersecțiile, a numărat fiecare mașină și a notat cu creionul pe hârtie, nu sunt date inventate”. Cum a reușit tânăra să facă asta, zile la rând, de la 5 dimineața la miezul nopții, este un alt mister. Oricum, orădenii trebuie să-i creadă pe cuvânt!\n\nVezi studiul de trafic comandat de Primărie în galeria de documente!\n\nFaptul că nimeni din Primărie n-a sesizat aceste grave erori confirmă că funcționarii care au comandat studiul nici măcar nu l-au citit cu atenție, pentru că, cel mai probabil, municipalitatea nu-și dorea să obțină o imagine clară a problemelor de trafic, ci doar confirmarea că străzile trebuie lărgite. Adică o piesă la dosar și nimic mai mult.\n\n„Dacă e așa cum spuneți, autorii studiului să-și asume greșelile. Conform legii, nici nu eram obligați să facem un studiu de trafic”, afirmă directorul tehnic al Primăriei, Sebastian Marchiș, întrebat de BIHOREANUL de ce el sau subordonații săi nu au verificat studiul.\n\nNici primarul Florin Birta nu pare deranjat de „amănuntul” că studiul este măsluit. Defel dornic să verifice acest lucru, edilul șef s-a limitat doar să nege că Primăria ar fi vrut numai să se acopere cu hârtii.\n\n„Dl. Diaconescu este un proiectant serios, dacă și-a asumat că așa stau lucrurile, noi îl credem. Cu siguranță, însă, Primăria nu a solicitat nimănui să pună informații false într-un studiu de trafic”, a declarat Birta. Dar, cum scopul scuză mijloacele, nici n-a deranjat-o să folosească informațiile neadevărate...\n\nIntenția Primăriei de a lărgi străzile Armatei Române și Universității a fost contestată încă din primăvară de ONG-urile Aqua Crisius, Ecotop și CAPDD. Ecologiștii au criticat municipalitatea că n-a prezentat un studiu de trafic și n-a lămurit cum va rezolva problema poluării prin suplimentarea traficului în zonă, dar și pentru că ignoră impactul asupra biodiversității prin tăierea copacilor și suplimentarea zonelor betonate. Scrisoarea lor a rămas, însă, fără răspuns.\n\nLa rându-i, rectorul Universității, Constantin Bungău , are de gând să comande un studiu de trafic serios, unor specialiști recunoscuți și obiectivi, neascunzând că se opune planului Primăriei. „Părerea mea este că soluția cu 4 benzi, cel puțin pe strada Universității, nu ar fluidiza traficul, ci din contră. Între orele 8 și 17 este o traversare continuă între campusurile A și B. Presupun că vom avea cel puțin un semafor, vă dați seama cum va încetini traficul?”.\n\nBungău se întreabă de ce Primăria nu a luat în calcul să lărgească strada Făgărașului, de pe malul drept al Peței, care ar putea fi transformată în arteră cu 4 benzi, variantă prevăzută atât în masterplanul pentru dezvoltarea Universității, făcut chiar de Primărie în 2018, cât și în Planul de mobilitate urbană al Oradiei, din 2022. Nici una din cele două strategii anterioare nu pomenea de lărgirea străzilor Armatei Române și Universității.\n\n„Sunt convins că dl. primar are sfătuitori slabi și primește informații false de la oameni care susțin interesele financiare ale constructorilor. Cineva, probabil, își dorește să facă o lucrare”, spune, dur, Bungău.",
        "label": "Crisana"
    },
    {
        "title": "Remy Bonjasky vine la Oradea pentru finala Dynamite Fighting Show",
        "text": "Triplu campion mondial K-1, Remy Bonjasky este invitatul special al finalei Dynamite Fighting Show, care se va desfășura pe 6 decembrie în premieră la Oradea și în cadrul căreia vor lupta și orădenii Alexandru Lungu și Adrian Maxim.\n\n„Fanii sporturilor de contact vor avea ocazia unică de a întâlni un simbol al kickboxului mondial, iar peste 6.000 de spectatori sunt așteptați la Oradea Arena pentru acest eveniment grandios”, transmit organizatorii.\n\nBonjasky, supranumit „Olandezul Zburător”, va petrece aproape o săptămână în România, acesta fiind prezent și datorită parteneriatului pe care platforma sa, Warrior Code, l-a semnat cu Dynamite Fighting Show. Astfel, fostul campion va posta pe platforma sa diverse informații despre eveniment, interviuri cu sportivii din gală, dar și imagini cu zonele pe care acesta le va vizita.\n\n„Gala finală va fi transmisă și în Olanda, prin intermediul Warrior Code, ceea ce sporește impactul internațional al evenimentului și pune în valoare scena kickbox-ului românesc”, mai precizează organizatorii.\n\nAlin Huiu, managerul DFS, spune că Remy Bonjasky se va întâlni și cu fanii: „Cu siguranță, acesta își va aloca timp și pentru a se întâlni cu cei care îl urmăresc, dar programul îl vom anunța în perioada următoare”.\n\nFinala DFS care va fi găzduită de Oradea Arena va include două meciuri de titlu mondial ISKA și dueluri spectaculoase între sportivi din șase țări, inclusiv lupte susținute de doi dintre cei mai cunoscuți luptători ai Bihorului, Alexandru Lungu și Adrian Maxim.\n\n„Muntele Bihorului” îl va întâlni în ring pe Cristian Anheliuc, supranumit paradoxal „Micuțu”, el fiind înalt de 2,10 m și cântărind 177 kg, într-un meci după reguli de kickboxing. Adrian Maxim se va lupta cu Vinicius Bereta, un brazilian cu experiență inclusiv în Karate Kombat.\n\nDe asemenea, trei sportivi din noua generație, de pe plan local, Filip Buțincu, Ștefan Pustai și Darius Barela sunt anunțați în deschidere.\n\nEvenimentul va putea fi urmărit în România pe Pro Arena, iar biletele sunt disponibile pe bilete.ro, cu peste 60% din locuri deja ocupate.",
        "label": "Crisana"
    },
    {
        "title": "Planul PSD pentru reindustrializarea României începe la Oradea: Guvernul Ciolacu a aprobat un ajutor de stat de 100 milioane de euro pentru Nokian Tyres",
        "text": "Cel mai important proiect adoptat joi, 7 noiembrie, de către Guvernul României condus de Marcel Ciolacu a fost susținerea fabricii Nokian Tyres de la Oradea, printr-un ajutor de stat de 99,5 milioane de euro (495,2 milioane lei). Fără acest ajutor major, fabrica Nokian Tyres nu ar fi fost construită niciodată în România și la Oradea!\n\n„Am fost acolo și am văzut o uzină ultramodernă de anvelope auto, cu tehnologie de ultimă generație. Investiția de peste 625 de milioane de euro va oferi 550 de noi locuri de muncă. Este modelul de succes în care Guvernul sprijină o mare investiție privată ce generează un efect multiplicator în economie, la nivel regional și local. Este un pas major în programul de reindustrializare a țării și vrem să multiplicăm exemplul de la Oradea în toate județele României”, a declarat premierul Marcel Ciolacu în ședința de guvern.\n\nReindustrializarea României este punctul central al Programului de guvernare al Partidului Social Democrat și al Proiectului de țară al președintelui Marcel Ciolacu. Viziunea PSD este că trebuie să producem mai mult și de calitate din ceea ce avem nevoie și să exportăm surplusul, asigurând o dezvoltare sănătoasă și durabilă.\n\nConform analizelor de specialitate, modelul actual de dezvoltare locală este unul deficitar, Oradea nefiind pe lista polilor importanți de dezvoltare economică. Oradea și implicit județul Bihor au un rol marginal, iar economia locală nu este suficient dezvoltată. S tatisticile recente realizate de Ziarul Financiar arată că județul Bihor nu s-a aflat, în 2023, între primele 10 județe ale țării, din perspectiva Produsului Intern Brut pe cap de locuitor. Nici măcar între primele 15!\n\nOradea și Bihorul s-au remarcat doar prin cele mai mici salarii din Vestul României. Bihorul a ajuns astfel județul muncii ieftine, ceea ce a dus la un decalaj imens între nivelul salariilor și un nivel de trai decent.\n\nNivelul scăzut al salarizării este una dintre cele mai grave probleme ale economiei locale și ale bihorenilor. Conform datelor oficiale ale Institutului Național de Statistică, c âștigul salarial mediu brut în luna august 2024, la nivel national, a fost 8.443 lei, în timp ce în județul Bihor a fost de doar 7.040 lei, adică cu 1400 de lei mai puțin. Așadar, salariile bihorenilor sunt încă foarte departe de media națională!\n\nUn nivel de trai mai bun pentru angajații din Bihor se poate obține doar cu o economie competitivă, iar aceasta are la bază o industrie puternică, bazată pe investiții și inovare, precum noua fabrică Nokian de la Oradea. Astfel de investiții mari înseamnă și locuri de muncă mai multe și mai bine plătite.\n\nSprijinul acordat de Guvernul condus de Marcel Ciolacu fabricii Nokian vine să ajute județul Bihor și municipiul Oradea tocmai în acest sens, prin crearea de noi locuri de muncă mai bine plătite.",
        "label": "Crisana"
    },
    {
        "title": "Nu ratați noul BIHOREANUL tipărit: Încă o afacere păguboasă a Primăriei, pe banii orădenilor",
        "text": "Luni, 4 noiembrie, a apărut o nouă ediție a BIHOREANULUI tipărit, împreună cu suplimentul de educație ecologică Oradea Noastră, cu un conţinut variat şi bogat în informaţii exclusive. Dintre subiectele noii ediţii:\n\nDeși ar trebui să-i revină gratis, Primăria Oradea pregătește cumpărarea restaurantului Moroșanu din Parcul Bălcescu, care va intra în renovare, pentru a-l demola!\n\nDupă ce la jumătatea anilor ʼ90, sub liberalul Mihai Sturza, a dat parcul în concesiune firmei Murray Press, gratuit, cu condiția ca la final să preia, tot gratuit, amenajările făcute de aceasta, acum municipalitatea vrea să-i despăgubească pe patroni, după ce contractul a fost „îndulcit” permanent în favoarea lor, atât sub primarul PD Petru Filip, cât și sub liberalii Ilie Bolojan și Florin Birta.\n\nUn adolescent din Oradea a fost obligat de judecători să-i plătească daune morale unui coleg de clasă pe care l-a hărțuit şi l-a luat la pumni.\n\nInculpat pentru loviri, băiatul - elev la Liceul Tehnologic din Sânmartin - s-a ales cu cazier și sancțiuni educative, magistrații reproşându-i „conduita de tip bullying” faţă de mai mulţi colegi, pe care i-a umilit „doar ca să se distreze”. Povestea de la Oradea constituie un precedent ce poate descuraja astfel de comportamente în școli.\n\nCa să-și continue proiectele, liberalii bihoreni au nevoie de o alianță, dar cu PSD și AUR nu vor, iar cu UDMR-iștii nu pot, căci aceștia se lasă greu!\n\nIlie Bolojan, Florin Birta și Mircea Mălan au oferit formațiunii maghiare un vicepreședinte la Consiliul Județean, dar și viceprimari în orașe și comune cu edili PNL, inclusiv în Oradea, cerând la schimb - deocamdată degeaba - viceprimari în fiefuri UDMR cu mulți etnici români.\n\nOrădenilor le place jazzul. Drept dovadă, festivalul local Ora Jazz a ajuns la ediția a V-a, după ce precedentele au umplut sălile de concerte.\n\nNoua ediție are un program bogat și divers, căci - transmit organizatorii - cuprinde „concerte de jazz simfonic și jazz avangardist, jazz vocal și concerte în care improvizația și muzica electronică vor fi creatoare de atmosferă”.\n\nSute de orădeni aruncă deja deșeurile în eco-insulele anume amplasate în Oradea, care ar trebui să facă orașul mai curat și cu o rată mai bună a reciclării.\n\nCa orice reformă, insulele digitalizate dau însă și bătăi de cap. În jurul unora dintre ele au „crescut” mormane uriașe de gunoaie, fiindcă, din diferite motive, orădenii nu au deschis containerele.\n\nPentru că încă gătesc acasă, românii sunt printre cei mai prolifici „producători” de ulei uzat din Europa. Ordonanța de Urgență 92/2021 privind regimul deșeurilor prevede obligația ca primăriile să amenajeze containere pentru colectarea separată a uleiurilor uzate, iar ca să se achite de această sarcină, Primăria Oradea a încheiat recent un protocol de colaborare cu o firmă specializată în colectarea uleiului uzat.\n\nAnul viitor, la Campionatul mondial de pescuit urban, dedicat pescarilor care își aruncă undițele în orașe, vor fi prezenți și doi orădeni.\n\nMarian Potioc și Attila Kerekes s-au clasat pe poziții bune în campionatul național de street fishing și vor merge în America pentru a concura cu pescari din toată lumea. În plus, Kerekes s-a calificat și la Campionatul mondial de pescuit păstrăvi.\n\nLa finalul lunii octombrie, angajații RER Vest au început montarea microcipurilor pe pubelele negre (destinate colectării deșeurilor reziduale) ale localnicilor din comuna Sânmartin care deja au semnat contracte cu firma de salubritate.\n\nCampania de instalare a cipurilor se desfășoară în paralel cu încheierea contractelor cu persoanele fizice de la casele din comuna învecinată Oradiei.\n\nNi se spune că toate aceste investiții reies ca necesare în urma unor studii de trafic. Poate că studiile de trafic arată așa ceva, chit că, pun pariu, dacă aș aduce și eu niște celebri experți britanici, rezultatul ar fi taman pe dos. Dar cred că ar trebui să ținem cont și de studiile de bun simț, de studiile de zen și de cele de drag de viață...\n\nFărâmițarea consiliilor locale și județene rezultată din alegerile locale desfășurate pe 9 iunie începe să-și facă acum efectele, când noii aleși pornesc la drum. În unele comune, primarii care au câștigat atunci scrutinul par condamnați „să ascută creioane”, să fie simpli administratori, fără putința de a impune proiecte pentru dezvoltare...\n\nPenal, deci bun: Trimis în judecată de DNA, viceprimarul din Sârbi promite „dedicare și responsabilitate”; Matematică politică: Cine este în cărți pentru șefia Inspectoratului Școlar Bihor; Minciuni și furăciuni: PSD își arogă ca merit și noul pasaj rutier din Calea Borșului; Doar două locuri de afișaj în Oradea pentru candidații la Președinția României; În Oradea, strada Timișoarei există în... dublu exemplar!; Orașul duhorilor: Beciul unui bloc de pe Aleea Rogerius e inundat săptămânal cu reziduuri menajere.\n\nPoziția dominantă asupra rutei Oradea - București pe care a avut-o compania publică națională de transport aerian, Tarom, este amenințată de încă o companie privată; Trei jandarmi din Bihor s-au folosit de certificate medicale fictive pentru a lua „pauze” de la muncă și a presta, în acel timp, în Congo, în calitate de contractori militari privați; Bihoreanul George Bologan devine ambasador al României pe lângă Sfântul Scaun; Răsturnare de situație: clădirea Filarmonicii orădene nu trebuie retrocedată Episcopiei Romano-Catolice.",
        "label": "Crisana"
    },
    {
        "title": "Armata israeliană a confirmat uciderea liderului Hamas, în urma unor operațiuni în sudul Fâșiei Gaza - Zi de Zi",
        "text": "Armata israeliană a confirmat uciderea liderului Hamas, în urma unor operațiuni în sudul Fâșiei Gaza\n\nArmata israeliană a confirmat uciderea liderului Hamas, în urma unor operațiuni în sudul Fâșiei Gaza. A publicat un film care arată cum o dronă a găsit ceea ce părea a fi un terorist în interiorul ruinelor unei case. Un tanc a bombardat imediat locația, iar, ulterior, identitatea lui Sinwar a fost confirmată de testele ADN.\n\nCu puțin timp înainte de ora 20 (ora României), armata israeliană a confirmat că Yahya Sinwar, liderul cel mare al grupării Hamas, a fost lichidat. IDF a publicat și filmarea făcută de drona care părea că a identificat un terorist Hamas în interiorul unei case. Grav rănit la mână, Sinwar aruncă cu o bucată de lemn spre drona israeliană. Un tanc aflat în zonă a bombardat imediat locația, iar trupul celui mai căutat lider Hamas a fost ulterior recuperat și identificat pe baza ADN-ului.\n\nInformația a fost prezentată succint pe rețeaua X, dar a fost detaliată într-un comunicat de presă: “Sinwar a fost eliminat după ce s-a ascuns, în ultimul an, în spatele populației civile din Gaza, atât la suprafață, cât și în subteran, în tunelurile Hamas. Zecile de operațiuni desfășurate de armată și de serviciul de informații interne în ultimele săptămâni, în zona în care a fost eliminat, au restricționat mișcarea operațională a lui Sinwar, în timp ce acesta era urmărit.\n\nÎn ultimele săptămâni, IDF și ISA, sub coordonarea Comandamentului de Sud, au operat în sudul Fâșiei Gaza, în urma unor informații care indicau posibilele locații ale unor membri Hamas de rang înalt”.",
        "label": "Crisana"
    },
    {
        "title": "Ancheta sabotării gazoductelor Nord Stream: Germania a emis un mandat de arestare pentru un scafandru ucrainean - Zi de Zi",
        "text": "Ancheta sabotării gazoductelor Nord Stream: Germania a emis un mandat de arestare pentru un scafandru ucrainean\n\nPotrivit a trei agenții de presă germane citate de Reuters, autoritățile din Germania au emis un mandat european de arestare împotriva unui instructor de scufundări ucrainean, care a făcut parte din echipa de sabotori implicată în distrugerea gazoductelor Nord Stream.\n\nAnchetatorii germani cred că bărbatul, despre care presa relatează că locuia în Polonia, a fost unul dintre scafandrii care au instalat dispozitive explozive pe conductele care porneau din Rusia până în Germania, pe sub Marea Baltică, în septembrie 2022. Germania a transmis Poloniei încă din iunie informații despre bărbat, dar se pare că suspectul a părăsit această țară, înainte ca autoritățile poloneze să-l aresteze.\n\nUn alt bărbat și o femeie, tot instructori de scufundări ucraineni, au fost identificați în ancheta Germaniei, dar până acum nu au fost emise mandate de arestare pentru aceștia. Procuratura germană și Parchetul polonez nu a făcut niciun comentariu despre caz.\n\nContext. Trei din patru conducte Nord Stream au fost sabotate, după ce Rusia a invadat Ucraina. Moscova și Occidentul s-au acuzat reciproc că au instrumentat operațiunea. O sondă suedeză a găsit urme de explozibili pe mai multe obiecte recuperate de la locul exploziei, confirmând că a fost vorba de un act deliberat.\n\nÎn ianuarie 2023, Germania a percheziționat o navă despre care spunea că ar fi putut fi folosită pentru transportul explozibililor și al scafandrilor care au atașat dispozitivele la 70-80 de metri adâncime.",
        "label": "Crisana"
    },
    {
        "title": "Drepturile pacienților oncologici - Lămuriri din partea CAS",
        "text": "În cadrul unui interviu recent, juristul Dorel Dulău, directorul general al Casei Județene de Asigurări de Sănătate Bihor, a ținut să revină asupra recentelor facilități legale prevăzute în cazul pacienților oncologici. De altfel, bolile oncologice au fost permanent în atenția șefului CAS Bihor, cunoscute fiind demersurile acestuia pentru suplimentarea fondurilor necesare tratării acestora, dar și pentru conștientizarea asupra creșterii incidenței cancerului, inclusiv la copii.\n\nAceastă nouă acțiune de popularizare a drepturilor pacienților oncologici este ocazionată de primirea Adresa nr. DG 7189/16.10.2024 a Casei Naționale de Asigurări de Sănătate, care prezintă succint Hotărârea Guvernului nr. 521/2023 pentru aprobarea pachetelor de servicii și a Contractului-cadru care reglementează condițiile acordării asistenței medicale, a medicamentelor și a dispozitivelor medicale, în cadrul sistemului de asigurări sociale de sănătate, precum și Ordinul ministrului sănătății și al președintelui Casei Naționale de Asigurări de Sănătate nr. 1857/441/2023, acte normative ce completează Legea nr. 293/2022 pentru prevenirea și combaterea cancerului. Cele două acte normative sunt deja în vigoare, dar, pentru buna lor aplicare, CNAS a decis să revină cu lămuriri suplimentare.\n\nDorel Dulău, directorul general al CAS Bihor, a făcut o sinteză a prevederilor adresei menționate, începând cu precizarea că Planul Național de Combatere și Control al Cancerului este finanțat de stat din bugetul Ministerului Sănătății și din cel al Fondului Național Unic de Asigurări Sociale de Sănătate, după caz. Suma alocată anual pentru finanțarea planului reprezintă cel puțin 20 la sută din totalul fondurilor aprobate pentru programele desfășurate de Ministerul Sănătății și Casa Națională de Asigurări de Sănătate.\n\nInterlocutorul nostru a prezentat apoi noutățile din cadrul asistenței medicale primare. De exemplu, pentru persoanele neasigurate, medicii de familie pot elibera bilete de trimitere, prin completarea câmpului corespunzător (SO), în vederea confirmării afecțiunii oncologice, pentru consultații în ambulatoriul clinic de specialitate, servicii medicale paraclinice în ambulatoriu sau în regim de spitalizare de zi. Cât privește pachetul de bază pachetele minimal și de bază pentru persoanele asigurate și neasigurate, și aici sunt noutăți: serviciul de consiliere pentru recoltare în vederea efectuării testului imunologic cantitativ pentru depistarea hemoragiilor oculte fecale; recoltarea de material celular cervico-vaginal la femeile cu vârste între 25 și 65 de ani, conform metodologiei de screening pentru cancerul de col uterin; examenul microscopic al secreției vaginale la fetele/femeile active sexual, începând cu vârsta de 10 ani.\n\nȘi asistența medicală din ambulatoriile de specialitate este mai ofertantă, noul pachet de servicii medicale acordate persoanelor neasigurate cuprinzând consultații pentru depistarea afecțiunilor oncologice, pe baza biletului de trimitere de la medicul de familie sau alt medic specialist, fiind decontate maxim două consultații trimestriale de persoană, prezentarea la cea de-a doua făcându-se direct, fără un alt bilet de trimitere. Mai mult, în noul pachet au fost introduse noi proceduri diagnostice (recoltare material bioptic, colposcopie, recoltare examen citologic cervico-vaginal, puncție biopsie cu ac, biopsie aspirativă de măduvă osoasă, puncție biopsie osteo-medulară, puncție biopsie mamară ghidată ecografic, endoscopii), precum și servicii medicale în scop diagnostic-caz (pentru depistarea precoce a cancerului mamar și de col uterin), acordate inclusiv de unități ori caravane medicale mobile, iar de la 1 octombrie, și de către cabinetele medicale mobile.\n\nÎn ceea ce privește serviciile de sănătate conexe actului medical de psiho-oncologie, o persoană poate beneficia lunar de maxim patru, dar nu mai mult de unul pe zi. Cu o durată de minim 50 de minute, aceste servicii pot fi fumizate de psihologi cu formare complementară în psiho-oncologie și recomandate de medicii care acordă servicii de îngrijiri paliative în ambulatoriu ori au una dintre următoarele specialități: chirurgie oncologică, oncologie medicală, hematologie, oncologie si hematologie pediatrică, radioterapie.\n\nÎn cadrul asistenței medicale spitalicești, preciza Dorel Dulău, directorul general al CAS Bihor, a fost introdus un nou pachet de servicii medicale pentru persoanele neasigurate, fie în scop diagnostic-caz pentru depistarea precoce a cancerului de col uterin și a celui de sân, fie de spitalizare de zi, servicii care se acordă pe baza biletului de trimitere emis de medicul de familie sau de specialist, prin completarea câmpului corespunzător.\n\nNoi facilități au apărut și referitor la consultațiile de urgență la domiciliu și transportul pacienților. De la 1 iulie 2024, se acordă: transport la externare dintr-o structură de spitalizare de oncologie medicală, oncopediatrie, chirurgie oncologică, gineco-oncologie, hematologie adulți sau copii, urmare a unei internări pentru afecțiunea oncologică; transport dus-întors între domiciliu și cabinetul de specialitate pentru consultație în vederea evaluării, monitorizării și prescrierii tratamentului ori între domiciliu și laboratorul de investigații paraclinice, transportul bolnavilor oncologici care necesită radioterapie sau chimioterapie, inclusiv în alte județ. De la 1 octombrie, pacienților care dețin bilet de trimitere pentru servicii medicale clinice cu evidențiere distinctă (cu afecțiuni oncologice și oncohematologice care permit prezentarea direct la medicul de specialitate din ambulatoriul de specialitate) nu li se solicită prezentarea biletului de trimitere în vederea transportului dus-întors între domiciliu și cabinetul de specialitate. Totodată, Dorel Dulău, șeful CAS Bihor, a ținut să menționeze că un asigurat cu afecțiune oncologică poate beneficia de 180 de zile de îngrijiri medicale/paliative la domiciliu, în ultimele 11 luni.\n\nÎn fine, adresa CNAS subliniază că, pentru persoanele neasigurate, serviciile medicale vor fi acordate fără prezentarea cardului național de asigurări sociale de sănătate.",
        "label": "Crisana"
    },
    {
        "title": "Spitalul Clinic Județean de Urgență Bihor - Operație în premieră",
        "text": "Un pacient de 49 de ani, sportiv de performanță, a fost operat la Spitalul Clinic Județean de Urgență Bihor, fiindu-i implantat un defibrilator cardiac subcutan. Procedura a reprezentat o premieră medicală în județul Bihor, aceasta practicându-se doar în centrele mari din țară.\n\nPacientul a ajuns inițial la spital în aprilie 2024, în urma unui stop cardio-respirator care a survenit la sala de forță. În urma resuscitării cu succes în afara spitalului, acesta a fost internat de urgență pe Secția Clinică ATI I, unde i s-a efectuat protocolul de diagnostic, inclusiv coronografia de urgență. Pacientul prezenta un risc crescut de a face încă un stop cardio-respirator prin aritmii ventriculare. Acestea sunt tulburări de ritm cardiac, care determină un ritm rapid al inimii și care pot opri inima. Astfel, pentru a preveni moartea subită cardiacă, medicii i-au recomandat pacientului implantarea unui defibrilator cardiac intern.\n\nDefibrilatorul intern este cea mai eficientă și sigură metoda pentru oprirea aritmiilor. Acesta este un dispozitiv electronic care monitorizează în mod continuu semnalele electrice ale cordului. Atunci când detectează un ritm neobișnuit de rapid și neregulat, care are potențialul de a declanșa un stop cardiac, acesta emite o descărcare electrică scurtă, dar puternică, care restaurează ritmul normal. Dispozitivul de aproximativ 10x7 cm este implantat la nivelul peretelui toracic, subclavicular, într-un buzunar creat sub piele.\n\nPacientul a hotărât să revină pentru intervenția recomandată abia câteva luni mai târziu. În urma evaluării, echipa medicală a decis implantarea unui defibrilator cardiac subcutan. Acest tip de defibrilator face parte dintr-o generație nouă de aparate prezentând riscuri reduse pentru pacient. Pentru a confirma eligibilitatea pacientului, acestuia i s-au făcut măsurători specifice precum dimensiunea toracelui și alți vectori specifici de electrofiziologie. În comparație cu defibrilatorul clasic intravascular și intracardiac, acesta este implantat subcutan, evitându-se astfel riscul de infecție și de ruptură de sondă. Conform ghidurilor de specialitate, defibrilatorul cardiac subcutan este indicat la pacienții tineri care nu au nevoie de pacing.\n\nÎn contextul în care pacientul practica sportul de performanță, era important să se evite riscul potențial de ruptură de sondă. În cazul unui defibrilator clasic, sonda care conectează bateria aparatului cu inima se poate rupe, riscul fiind mai mare în cazul unui atlet de performanță, din cauza mișcărilor specifice sportului practicat.\n\nAstfel, pe 6 septembrie, a avut loc în premieră județeană intervenția de implantare a defibrilatorului cardiac subcutanat. Aceasta s-a desfășurat în sala de electrofiziologie, sub control fluoroscopic, ceea ce presupune efectuarea unei proceduri imagistice prin care se obțin imagini în timp real cu ajutorul razelor X.\n\nPacientului i s-a efectuat anestezie generală și loco-regională intercostală. Procedura a decurs asemănător cu procedura de implantare a unui stimulator cardiac permanent, însă a necesitat o etapă suplimentară legată de testarea și programarea defibrilatorului. S-au efectuat două incizii: una la nivelul latero-toracic stang și o incizie mică la nivel toracic anterior. Medicul intervenționist a creat un buzunar subcutan (sub piele) latero-toracic, pentru implantarea dispozitivului, după care au fost plasate cele două sonde de defibrilare la nivel pre-sternal și latero-toracic stâng. S-a indus aritmia, în scopul de a cauza un stop-cardio respirator pentru testarea funcționalității aparatului. Terapia a fost un succes și s-a confirmat funcționalitatea defibrilatorului. Intervenția a decurs bine și a durat 3 ore.\n\nEvoluția pacientului a fost favorabilă, iar acesta a fost externat a doua zi. Bărbatul și-a reluat activitatea după o lună de repaus pentru vindecare și recuperare. Nu au survenit complicații după efectuarea intervenției. Importanța și succesul acestei intervenții au fost confirmate la aproximativ 6 săptămâni de la intervenție, când pacientul a prezentat o aritmie amenințătoare de viață. Aceasta a necesitat activarea defibrilatorului cardiac prin administrarea unui șoc electric, defibrilatorul salvându-i viața pacientului.\n\nProcedura a reprezentat o premieră medicală la nivelul județului Bihor, aceasta practicându-se doar în centrele mari din țară. Această performanță a fost posibilă grație bunei colaborări dintre Secția Clinică Cardiologie și Secția Clinică ATI I.\n\nEchipa operatorie a fost compusă din dr. Dinu Andrei Dragomir, medic primar cardiologie, dr. Diana Opincariu, medic specialist cardiologie, dr. András Mester, medic specialist cardiologie și medicul curant al pacientului, cu susținerea medicului șef de secție Secția Clinică Cardiologie I, prof. univ. dr. Mircea-Ioachim Popescu, a medicului coordonator al Laboratorului de Angiografie, Cateterism Cardiac și Cardiologie Intervențională, dr. Virgil Popa, și a proctorului dr. Zoltan Som, medic cardiolog și electrofiziologist din Budapesta. Echipa de anestezie a fost compusă din dr. Tunde Lucza, medic primar ATI și dr. Dan Angelescu, medic rezident ATI, sub coordonarea medicului șef al Secției Clinice ATI I, conf. univ. dr. Carmen Pantiș. Medicii au fost sprijiniți de echipa de asistente din cadrul Laboratorului de angiografie, cateterism cardiac și cardiologie intrevențională, Viorica Oprescu și Loredana Ciocan.\n\nGrație susținerii din partea Managerului spitalului, dr. Gheorghe Carp, Spitalul Clinic Județean de Urgență Bihor dispune de aparatura medicală și personalul medical specializat, care permit efectuarea intervențiilor cu un grad de complexitate ridicat, printre care se numără și această premieră județeană. În 2024, s-au implantat 153 de defibrilatoare și stimulatoare cardiace, spitalul având adresabilitate nu doar pentru pacienții din județul Bihor, dar și pentru cei din județele limitrofe, precum Satu Mare și Sălaj.",
        "label": "Crisana"
    },
    {
        "title": "Ciprian Blejan, candidat AUR Bihor la Senatul României: Taxe mici pe muncă!",
        "text": "Taxarea muncii în România este cea mai ridicată din Uniunea Europeană. Dintr-un salariu, statul ia 10% impozit pe venit, 25% CAS și 10% CASS, iar uriaşa povară fiscală blochează competitivitatea economică şi a dus la un deficit sever de forţă de muncă.\n\n„Avem nevoie de peste o sută de mii de noi angajați, iar Guvernul nu are nicio soluţie. Angajaţii noștri rămân în mână cu puțin peste jumătate din salariu. Primul meu proiect pe care îl voi depune ca senator va viza măsuri concrete pentru rezolvarea acestei probleme”, declară Ciprian Blejan, vicepreşedinte AUR Bihor şi candidat la Senatul României.\n\nPropunerea AUR urmăreşte scăderea semnificativă a taxării, la maximum 25% din salariul brut, şi reducerea cotei de impozit pe dividende la 5% de la 8%, cât este acum.\n\n„Experiența economică de până acum arată clar că o impozitare mare nu aduce o mai bună colectare a veniturilor la bugetul de stat, ci dimpotrivă dezvoltă munca la negru și munca la gri. Noile măsuri vor avea rolul de a stimula piața muncii și de a încuraja investițiile în România”, susţine Ciprian Blejan.\n\nArgumentul? Cu o experienţă de 20 ani ca antreprenor, Ciprian Blejan, candidatul AUR la Senatul României, este convins că doar printr-o relaxare a impozitării vom avea salariați bine plătiți și venituri la stat care să acopere cheltuielie publice. România are nevoie de politici economice care să stimuleze mediul privat, să țină oamenii în țară și să creeze locuri de muncă bine plătite.\n\n„E nevoie de un pachet stimulativ care să relanseze economiile locale, care să mențină și chiar să sporească numărul locurilor de muncă din economie”, mai spune candidatul AUR Bihor la Senatul României.",
        "label": "Crisana"
    },
    {
        "title": "A murit Nicu Covaci, fondatorul trupei Phoenix - Zi de Zi",
        "text": "Nicu Covaci (77 de ani), fondatorul trupei Phoenix, a murit vineri seară la spitalul județean Timișoara. Informația a fost confirmată pentru G4Media de Dorel Săndesc, directorul spitalului. Informația a fost confirmată și pe pagina oficială de Facebook a lui Nicu Covaci, care în ultimele luni a fost utilizată de membrii trupei.\n\n”Acum, când în Parcul Rozelor din Timișoara se desfășoară Opera-rock ,,Meșterul Manole”, purtat de această muzică sublimă, s-a înălțat spre cer sufletul celui care a fost și va rămâne Nicu Covaci. Dumnezeu să îl ierte și să îl odihnească”, a transmis vineri seară Dorel Săndesc, managerul Spitalului Județean din Timișoara.\n\nNicu Covaci a fost unul dintre cei mai mari și mai influenți muzicieni din istorica rock-ului românesc. După ce a fondat Phoenix și a cunoscut un succes rapid în România, el a ales să fugă în occident în 1976. S-a stabilit inițial în Olanda, apoi în Germania.\n\nÎn 1990 a revenit în România și a reluat concertele cu Phoenix, dar nu a mai reușit să scoată albume care să egaleze succesul din anii 60 și 70 ai secolului trecut.",
        "label": "Crisana"
    },
    {
        "title": "Școala Gimnazială „Aurel Pop” Oșorhei, la al doilea proiect de Mobilitate Erasmus+",
        "text": "Un grup constituit din patru profesori de la Școala Gimnazială „Aurel Pop” Oșorhei, jud. Bihor, au participat, în perioada 11- 14 noiembrie, la o mobilitate în cadrul Proiectului Erasmus+ KA122-SCH-000195459 „Împreună putem crea o școală pozitivă și fericită”, proiect coordonat de Școala Gimnazială din Oșorhei și finanțat de Uniunea Europeană, prin programul Erasmus+.\n\n\n\n „Pe parcursul celor patru zile de activități intense de tip job shadowing, profesorii noștri, întâmpinați și îndrumați cu căldură de către reprezentanții Școlii Gimnaziale ZIDIKU MARIJOS PECKAUSKAITES din Lituania, au descoperit prin intermediul asistențelor la orele de: Matematică, Limba Lituaniană, Istorie, Geografie, Educație tehnologică, prin activități practice de laborator, vizite la liceu, la o școală profesională, respectiv o grădiniță pentru copii cu autism, aspecte împortante referitoare la sistemul educațional lituanian, au observat îmbinarea metodelor tradiționale cu cele moderne, în care activitatea este centrată pe elev, cu scopul de a crește motivația acestuia pentru învățare, și-au dezvoltat abilități, și-au însușit metode noi de lucru cu elevii predispuși spre abandon școlar și, nu în ultimul rând, au creat adevărate punți spre viitoare colaborări sub egida programului Erasmus+”, a precizat directorul Școlii Gimnaziale „Aurel Pop”, din Oșorhei, prof. Adrian Mohuț.\n\n Proiectul a debutat cu o conferință de lansare organizată la sfârșitul lunii octombrie a acestui an, conferință la care au participat reprezentanți din partea ISJ Bihor, inspectoarele prof. Ianța Felicia și prof. Bara Georgeta, reprezentanți ai CCD Bihor, director prof. Alin Ștefănuț și reprezentanți ai Primăriei Oșorhei, respectiv primarul Ioan Gligor. Proiectul se va derula pe o perioadă de 14 luni, până în luna decembrie 2025, și are drept scop reducerea nivelului absenteismului școlar și a fenomenului de bullying în rândul elevilor Școlii Gimnaziale „Aurel Pop” Oșorhei. Prin intermediul acestui proiect 16 cadre didactice ale școlii noastre vor participa la cursuri de perfecționare profesională, respectiv la activități de tip job shadowing în țări precum: Lituania, Spania, Grecia și Italia.\n\n „Participarea la un astfel de proiect presupune o adevărată provocare pentru participanți, provocarea de a ieși din zona de confort cu scopul de a învăța și a se dezvolta. Reprezintă, pe de o parte, o stare de neliniște față de necunoscut, dar, pe de altă parte, nerăbdarea de a învăța lucruri noi și de a te dezvolta din punct de vedere profesional. Participanții la prima mobilitate a acestui proiect susțin că această provocare a existat, dar timpul petrecut alături de oameni extraordinari a căpătat valențe deosebite, deoarece au simțit că fiecare zi a fost una cu sens și semnificații profunde atât pentru activitatea profesională, cât și pentru viața lor personală”, a punctat directorul instituției de învățământ.",
        "label": "Crisana"
    },
    {
        "title": "Fotbal: Un singur punct pentru echipele bihorene din Liga a III-a",
        "text": "Un singur punct au acumulat echipele bihorene de fotbal în etapa a 12-a a campionatului Ligii a III-a, etapă programată în weekend.\n\nSpre deosebire de etapele anterioare, când Crişul Sântandrei şi Lotus Băile Felix se remarcau prin punctele obţinute, de această dată CS Diosig a avut rezultat mai bun.\n\nCS Diosig, egal acasă cu echipa de pe locul 2\n\nCu o bancă tehnică schimbată de câteva etape, echipa din Diosig dă semne că poate mai mult şi că locul ei nu este în subsolul clasamentului Seriei a 10-a. Astfel, şi de această dată, când au întâlnit echipa de pe locul 2, pe CSM Olimpia Satu Mare, au reuşit un joc bun şi un rezultat pozitiv, scor 1-1, fapt care le mai aduce celor de la Diosig încă un punct în clasament.\n\nDesfăşurat la Diosig, jocul a fost tranşat din prima repriză, când au fost marcate cele două goluri.\n\nOaspeţii au deschis scorul relativ repede, în minutul 6, prin Viorel Chinde, care a marcat cu o lovitură de cap. Dar, în minutul 29, CS Diosig a reuşit să restabilească egalitatea, după o lovitură liberă, executată înalt în careu. După o reluare cu capul a fundaşului central Judea, mingea l-a lovit pe jucătorul sătmărenilor Paul Copaci şi apoi a intrat în poartă, consemnându-se, astfel, un autogol la această fază.\n\nCu câteva absenţe în lot, antrenorii Zoltan Vig şi Ciprian Dianu au trimis în teren pentru CS Diosig echipa: K. Fila Karoly – D. Bora, D. Judea, Ad. Popa, N. Lorincz, Ed. Marina T. Tobias (min. 72 P. Chiș-Toie), C. Covaciu, L. Nicoară (min. 66 R. Lukacs), D. Marina (min. 86 L. Țifra) şi C. Roșu.\n\nCrişul a fost mai bun, dar a cedat în faţa liderului\n\nTot în Seria a 10-a, Crişul Sântandrei a jucat pe teren propriu cu liderul clasamentului, SCM Zalău, formaţia pe care, în mod surprinzător, a întrecut-o în tur, la Zalău, cu scorul de 5-2.\n\nAcum, sălăjenii, pregătiţi de bihoreanul Cristian Lupuţ, au venit cu gândul de a-şi lua revanşa după acel usturător eşec pentru ei.\n\nA rezultat un joc foarte disputat, cu gazdele de la Crişul care au încercat să obţină un rezultat pozitiv şi de această dată şi chiar a fost peste adversar, dar, cu o apărare foarte bună şi dând dovadă de pragmatism, cei de la Zalău au reuşit să se impună şi să câştige jocul cu scorul de 1-0.\n\nUnicul gol al întâlnirii de la Stadionul Crişul din Sântandrei a fost reuşit de oaspeţi, după un contraatac, în minutul 18, când a marcat Răzvan Matiș.\n\nElevii lui Călin Cheregi, au reacţionat, au avut ocazii, dar nu au putut înscrie. În partea a doua, ei chiar au solicitat două lovituri de la 11 metri, mai întâi în urma unui fault în careu asupra lui Trif, iar apoi asupra lui Hadadea. Însă, arbitrul timişorean George Roman nu a fost de acord.\n\nJocul a avut şi alte momente interesante, ambele echipe au trimis mingea în bară, bihorenii prin Alexandru Sorian, şi ambele formaţii au evoluat în inferioritate numerică pe final, după ce Stefan Nikolic de la oaspeţi, iar mai apoi Daniel Stan, de la Crişul, au fost eliminaţi.\n\nDupă acest joc, încheiat cu scorul de 0-1, Crişul Sântandrei rămâne cu 20 de puncte, dar coboară pe locul 5 al clasamentului.\n\nÎn disputa cu zălăuanii, pentru Crişul au evoluat: I. Anca-Trip – L. Hadadea, R. Turcan, D. Stan, S. Gondor – C. Trip (min. 61 D. Maghiar), G. Gherman, A. Hosu (min. 68 L. Prundaru), Al. Sorian – Sg. Pop şi R. Paşca (min. 83 R. Popescu).\n\nLotus a pierdut după un gol primit în minutul 90\n\nÎn Seria a 9-a, echipa Lotus Băile Felix a jucat în această etapă la Timişoara, cu Poli, şi, deşi a fost un joc echilibrat, în cele din urmă gazdele s-au impus cu scorul de 1-0, după ce au marcat golul victoriei în minutul 90.\n\nÎn cursul jocului, cei de la Lotus au trimis mingea în bară o dată, prin Patrick Blăgea, din lovitură liberă. Dar, în minutul 90, David Popa a executat impecabil şi a înscris după ce mai întâi mingea a lovit bara transversală.\n\nAcest eşec, cu 0-1, o coboară pe Lotus până pe locul 6 în clasament, la egalitate cu Poli Timişoara, care a trecut peste formaţia bihoreană.\n\nAntrenorul Cosmin Bodea a trimis în teren următoarea formulă: P. Cosma – Cr. Urbanowski, Al. Popa (min. 90+1 D. Ghiță), Sg. Oltean, M. Arsene, M. Negru (min. 65 I. Bere), D. Sala, D. Gheban (min. 65 D. Duma), D. Ciurcui (min. 90+1 A. Morar), A. Chindlea şi P. Blăgea (min. 87 A. Știubea).\n\nÎn etapa viitoare, Lotus Băile Felix va juca acasă, cu Viitorul Arad, vineri 22 noiembrie, de la ora 14, în timp ce în Seria a 10-a, Crişul Sântandrei va evolua şi ea pe teren propriu, cu Olimpia MCMXXI Satu Mare, sâmbătă, 23 noiembrie, de la ora 14, pentru ca CS Diosig să aibă programat meci în deplasare, la Zalău, cu liderul clasamentului, SCM, vineri, 22 noiembrie, tot de la ora 14.",
        "label": "Crisana"
    },
    {
        "title": "Lansarea Programului de guvernare al PSD 2025-2028 / Cum va arăta România peste 5 ani, cu un guvern social-democrat (Lista obiectivelor asumate)",
        "text": "Marile priorităţi ale programului de guvernare PSD, lansat marți la București, sunt creşterea veniturilor românilor în următorii 4 ani, prin ducerea câştigului salarial mediu brut la peste 2.600 euro pe lună, iar a salariului minim brut la 1.300 euro pe lună. PSD îşi propune să crească pensia medie la peste 800 euro, iar cea minimă la 415 euro.\n\nProgramul de guvernare a fost elaborat în urma a zeci de întâlniri cu reprezentanții sociali, incluzând cele mai importante și active sindicate și asociații patronale din România.\n\n„S-a discutat serios, aşezat, pe fiecare domeniu în parte. Le mulţumesc pe această cale tuturor partenerilor de dialog! Pentru că acest program de guvernare este clădit pe multe dintre propunerile lor valoroase. Şi este firesc să fie aşa, pentru că acest program îşi propune să modernizeze România şi să schimbe, în bine, viaţa românilor. Iar marii actori sociali îi reprezintă cel mai bine pe toţi românii! Atât pe cei de la stat, cât şi pe cei din mediul privat, pe cei de la oraşe, dar şi pe cei din mediul rural, pe tineri, dar şi pe cei în vârstă”, a spus marți premierul Marcel Ciolacu.\n\n„Întotdeauna, noi, cei din PSD, am ştiut să dialogăm cu oamenii valoroşi care cunosc în detaliu problemele economice şi sociale ale ţării. Să acceptăm că nu le ştim noi pe toate. Să recunoaştem ideile bune şi să le preluăm având credinţa că aşa trebuie să se petreacă lucrurile într-o ţară normală. Noi, cei de la PSD, am demonstrat că suntem acea forţă politică a ţării capabilă să transforme ideile în acţiuni care produc rezultate concrete. Am redeschis economia, am protejat puterea de cumpărare a românilor, am făcut dreptate pensionarilor, dar şi celor din mediul privat plătiţi cu salariul minim. În paralel, am început construcţia a trei spitale regionale şi modernizăm alte zeci de spitale existente. Am dat drumul la zeci de şantiere de infrastructură, astfel încât chiar din acest an românii vor circula pe noi porţiuni de autostradă. Am susţinut economia prin programe şi granturi şi am încurajat prelucrarea materiei prime aici în România, mai ales în industria alimentară”, a declarat preşedintele PSD.\n\nEl a adăugat că asta vor face în continuare, vor finaliza proiectele începute şi vor demara altele noi.\n\n„Marile priorităţi ale acestui program de guvernare înseamnă să continuăm să creştem veniturile românilor în următorii 4 ani. Să ducem câştigul salarial mediu brut la peste 2.600 euro pe lună, iar salariul minim brut la 1.300 euro pe lună. Să creştem pensia medie la peste 800 euro, iar cea minimă la 415 euro. Pentru că ţinta noastră, la finalul următorului ciclu de guvernare, în 2028, este ca puterea de cumpărare a românilor să ajungă la media Uniunii Europene”, a spus Ciolacu, precizând că a fost o muncă serioasă, de echipă, aşa cum numai Partidul Social Democrat ştie să facă.\n\nObiective macroeconomice\n\n ◆ România va deveni cea mai puternică economie din Europa de Est și Sud-Est în următorii 5 ani, depășind Polonia.\n\n ◆ România va fi integrată deplin în Spațiul Schengen și în OCDE.\n\n ◆ Produsul Intern Brut va depăși 465 miliarde de euro până în 2028 și peste 500 miliarde de euro, până în 2029.\n\n ◆ PIB/locuitor la paritatea puterii de cumpărare va ajunge la 90% din media UE în 5 ani și la 100% în 10 ani.\n\n ◆ Investiții publice de peste 120 miliarde de euro realizate în următorii 4 ani și de peste 155 miliarde euro, în 5 ani.\n\n ◆ Investiții străine directe de 32 miliarde de euro atrase în România în următorii 4 ani, respectiv 40 miliarde de euro, în 5 ani.\n\n ◆ Rată de absorbție de 90% din fondurile UE 2021-2027, respectiv 28 miliarde de euro, până în 2028.\n\n ◆ Peste 28 miliarde de euro atrase prin finalizarea cu succes a Planului Național de Redresare și Reziliență, până în 2026.\n\n ◆ Minimum 5.500 MW instalați pentru producerea de energie electrică, din care 3.000 MW din surse regenerabile și 300 MW în capacități hidroenergetice.\n\nObiective sociale\n\n ◆ Puterea de cumpărare a românilor va ajunge la media Uniunii Europene, până la finalul anului 2029.\n\n ◆ România va fi între primele 45 de state din lume în privința dezvoltării umane și între primele 30 în privința calității vieții.\n\n ◆ Câștigul salarial mediu brut va depăși 2.600 euro pe lună, până în 2029.\n\n ◆ Salariul minim brut va ajunge la 1.300 euro pe lună, până în 2029.\n\n ◆ Pensia medie va ajunge la 810 euro, iar cea minimă la 415 euro în 2029.\n\n ◆ Rata șomajului (BIM) se va menține sub 4,5%.\n\n ◆ Numărul mediu de salariați va depăși 6 milioane de persoane în următorii 5 ani.\n\n ◆ Peste 1,3 milioane de contracte de muncă cu valoarea de peste 1.500 de euro net pe lună în următorii 4 ani, respectiv peste 1,5 milioane contracte cu această valoare până în 2029.\n\n ◆ Bursa socială pentru studenți va ajunge la 50% din salariul minim, iar statul va asigura 50% din costurile de cazare și masă ale acestora.\n\n ◆ Reducerea numărului românilor aflați în deprivare materială și socială severă cu 1,6 milioane de persoane în următorii 4 ani și cu 1,9 milioane de persoane până la finalul anului 2029.\n\n ◆ Acces sporit la educație, sănătate și protecție socială pentru 415.000 de persoane vulnerabile din mediul rural.\n\n ◆ Acces sporit la educație, sănătate și protecție socială pentru 500.000 de copii aflați în risc de sărăcie și excluziune socială.\n\n ◆ Peste 1,3 milioane de noi consumatori casnici racordați la rețeaua de gaze naturale până în 2029.\n\n ◆ Peste 70.000 de gospodări se vor conecta la rețelele de apă și canalizare până în 2029.\n\nObiective pentru dezvoltarea infrastructurii de transport\n\n ◆ România va dispune de o rețea de peste 2.000 de kilometri de autostrăzi și drumuri expres, în 2029.\n\n ◆ 26 de stații noi de metrou, ce vor oferi acces pentru 250.000 de locuitori.\n\n ◆ Navigabilitate pe Dunăre timp de 340 de zile pe an.\n\n ◆ 128 de trenuri electrice în 4 ani, respectiv 150, până în 2029.\n\n ◆ 2.741 de kilometri de infrastructură feroviară nouă sau modernizată.\n\nObiective pentru dezvoltarea agriculturii și a industriei alimentare\n\n ◆ Suprafață irigabilă totală de 2,8 milioane hectare, până în 2029\n\n ◆ 21 de miliarde de euro pentru investiții în fermele românești, până în 2029.\n\n ◆ Creșterea cu 20% a producției de alimente procesate în România, prin scheme de ajutor de stat de 1,2 miliarde euro în cadrul INVESTALIM și ROMALIMENT.\n\n ◆ Program de investiții pentru 63 de ferme de creștere a porcilor și puilor, până în 2029.\n\nObiective pentru creșterea accesului la sănătate\n\n ◆ Finalizarea celor 3 spitale regionale, construirea a 10 noi spitale și modernizarea a 17 spitale.\n\n ◆ Modernizarea și dotarea a 2.600 de cabinete pentru medicii de familie.\n\n ◆ Construirea și dotarea a 200 de centre comunitare medicale în mediul rural și urban mic.\n\nObiective pentru creșterea accesului la educație\n\n ◆ Reducerea abandonului școlar la sub 11%, iar pentru primele 8 clase la sub 3%.\n\n ◆ Reducerea analfabetismului funcțional la sub 40%.\n\n ◆ 90% dintre copiii cu vârsta între 3 și 6 ani vor frecventa învățământul preșcolar.\n\n ◆ 500.000 de elevi și 250.000 de studenți vor beneficia de diverse forme de sprijin pentru a putea urma cursurile școlare sau universitare.\n\n ◆ Programul Masă sănătoasă va fi generalizat pentru toți elevii.\n\n ◆ Peste 9.000 de școli, 75.000 de săli de clasă și 10.000 de laboratoare vor fi dotate cu resurse tehnologice noi.\n\n ◆ Conectarea tuturor școlilor la internet de mare viteză și realizarea unei Platforme naționale de lecții virtuale pentru toate materiile, inclusiv cu laboratoare virtuale.\n\n ◆ 1.220 de microbuze electrice vor asigura transportul elevilor din localitățile izolate, în special în zonele rurale.\n\n ◆ Construcția a 900 de creșe și grădinițe.\n\nÎmpreună, suntem pe calea sigură pentru România!",
        "label": "Crisana"
    },
    {
        "title": "Nicolae Ciucă: „Administrația liberală a demonstrat că livrează rezultate”. Primul lot al inelului metropolitan, deschis circulației",
        "text": "Pe 16 noiembrie, a fost inaugurat primul lot al inelului rutier metropolitan, de 9 km, cuprins între Nojorid, de la intersecția cu DN 79, până la Băile Felix, la intersecția cu drumul spre localitatea Cordău și DN76. Acesta s-a deschis circulației publice duminică, 17 noiembrie, ora 9:00.\n\nLa evenimentul de sâmbătă au participat Nicolae Ciucă, președintele PNL și candidat la Președinția României, Ilie Bolojan, președintele Consiliului Județean Bihor și candidat PNL la Senat, Florin Birta, primarul municipiului Oradea, și reprezentanții firmelor de construcții.\n\nFinanțat prin Programul Național „Anghel Saligny”, proiectul este o investiție a administrației liberale care contribuie la fluidizarea traficului și la îmbunătățirea mobilității în zona metropolitană Oradea.\n\nIlie Bolojan, președintele Consiliului Județean Bihor și candidat PNL la Senat, a subliniat importanța colaborării între administrațiile locale și sprijinul guvernului pentru finalizarea acestui proiect în timp record.\n\n„ Un proiect important pentru zona metropolitană se finalizează astăzi. Acest inel este rezultatul unui parteneriat solid între Consiliul Județean Bihor și Primăria Oradea. Investiția totală de 58 de milioane de euro a fost posibilă datorită finanțării guvernamentale de 40 de milioane de euro și a cofinanțării de 18 milioane asigurate de administrațiile locale. În luna mai, anul viitor, și cel de-al doilea tronson va fi integrat cu acesta și va fi deschis circulației. Astfel de proiecte majore demonstrează că atunci când lucrăm împreună, reușim să livrăm rezultate de impact pentru comunitățile noastre \", a declarat Ilie Bolojan.\n\nFlorin Birta, primarul municipiului Oradea, a evidențiat perspectivele de dezvoltare deschise de acest proiect:\n\n„ Pe lângă fluidizarea traficului, Inelul Metropolitan creează oportunități de dezvoltare economică pentru zonele adiacente. Continuăm să lucrăm la drumurile radiale care vor conecta acest inel cu centura orașului, un model de dezvoltare pe care îl vom aplica și în alte proiecte de infrastructură. \"\n\n„ Administrația liberală a demonstrat că știe să livreze rezultate. Proiectele realizate prin Programul „Anghel Saligny” reprezintă nu doar investiții în infrastructură, ci și în viitorul comunităților locale. Dezvoltarea drumurilor radiale și integrarea rețelelor de transport contribuie, într-adevăr, la consolidarea Municipiului Oradea, a județului Bihor, ca pol de dezvoltare economică. ”\n\nCu o lungime totală de 17 km, inelul metropolitan va lega trei drumuri naționale care intersectează municipiul Oradea, DN1, DN76 și DN79, având un impact semnificativ asupra decongestionării traficului și susținerii dezvoltării economice locale. Lotul 2, cuprins între Băile Felix și Nojorid, se află la un stadiu de execuție de 65%.\n\nValoarea totală a inelului rutier metropolitan este de 289 milioane de lei, din care 201,3 milioane lei sunt asigurate din bugetul de stat, prin Programul Anghel Saligny. Cofinanțarea Consiliului Județean Bihor se ridică la 67,1 milioane lei, iar cea a Primăriei Oradea este de 21 milioane lei.\n\nLa evenimentul de sâmbătă au mai fost prezenți Mircea Mălan, vicepreședintele Consiliului Județean Bihor, Marcel Dragoș, prefectul județului Bihor și alți reprezentanți ai administrației locale și centrale.",
        "label": "Crisana"
    },
    {
        "title": "Tradiție germană sărbătorită și în Oradea - Ziua Sfântului Martin",
        "text": "Oamenii din întreaga Germanie și din alte părți ale Europei au sărbătorit Ziua Sfântului Martin sau Martinstag. Pentru elevii Liceului German ,,Friedrich Schiller” și pentru grupele germane ale grădinițelor 45,46 și 23 din Oradea, a fost o zi plină de bucurie și distracție.\n\nEvenimentul, devenit deja o tradiție, începe cu confecționarea unor felinare, și continuă, apoi, cu procesiuni ceremoniale, făcând referire la legenda Sfântului Martin. Copiii iau parte la aceste parade colorate, îmbrăcați ca soldați romani sau ca săraci.\n\nSărbătoarea a început la Biserica romano-catolică „Sfânta Maria” din Oradea, unde elevii Liceului German ,,Friedrich Schiller” au cântat cântecele ,,Laterne, Laterne…”, ,, Ich gehe mit meiner Laterne..”, acompaniați de profesoara Marta Hora, și au prezentat în limba germană, sub îndrumarea învățătoarelor Florentina Simona Nojea și Alexandra Eftimie, o scenetă inspirată din legenda Sfântului Martin de Tours.\n\nAcesta a fost soldat în armata romană, care, în drumul său din Italia spre Franța, și-a împărțit toată solda săracilor. Ajuns la poarta cetății, întâlnește un sărman tremurând de frig. Nemaiavând ce să-i dea, Martin își taie mantia în două, oferindu-i astfel căldură și protecție. Noaptea următoare, Hristos îi apare în vis, îmbrăcat în aceeași bucată de mantie. În urma acestei întâmplări, el renunță la serviciul militar și devine episcop.\n\nDupă festivitatea din biserică, elevii și-au îndreptat pașii spre Parcul 1 Decembrie, unde s-au întâlnit cu preșcolarii grupelor germane ale grădinițelor 45,46 și 23. Aici s-au adunat, cu mic, cu mare, și pentru a sărbători împreună bunătatea Sfântului Martin. Parcul a răsunat de glasurile copiilor, care au intonat cântecele specifice acestei sărbători, dar și de Fanfara din Foieni (jud. Satu-Mare), condusă de Czier Zsolt, care a adus o pată nouă de culoare în serbarea evenimentului.\n\n„Mulțumim reprezentanților Forumului Democrat al Germanilor din Oradea/Bihor, pentru susținerea și sponsorizarea evenimentului. Legenda Sfântului Martin este o adevărată lecție despre iubirea aproapelui și dăruire, apreciată nu doar de școlari și preșcolari, cât și de întreaga comunitate”, a menționat Ellenes-Jakabffy Emese, directoarea Liceului German ,,Friedrich Schiller” Oradea.",
        "label": "Crisana"
    },
    {
        "title": "La sfârşitul lunii octombrie, în Bihor - Peste 5.000 de şomeri înregistraţi",
        "text": "În evidențele Agenției Județene pentru Ocuparea Forței de Muncă Bihor erau înregistrați, la sfârșitul lunii octombrie, 5.145 șomeri (dintre care 2.595 femei), rata șomajului fiind de 2,18%.\n\nPotrivit informaţiilor tranmise de Agenţia Judeţeană pentru Ocuparea Forţei de Muncă (AJOFM) Bihor, comparativ cu luna precedentă, când rata șomajului a fost de 2,11 %, în această lună, acest indicator a înregistrat o creştere cu 0,07 pp. Din totalul de 5.145 persoane înregistrate în evidențele AJOFM Bihor, 1.800 erau beneficiari de indemnizaţie de şomaj, iar 3.345 erau șomeri neindemnizați. În ceea ce privește mediul de rezidență, 3.849 șomeri provin din mediul rural și 1.296 sunt din mediul urban.\n\nStructura șomajului pe grupe de vârste se prezintă astfel: 508 persoane – sub 25 de ani; 315 persoane - între 25 şi 29 de ani; 1019 persoane – între 30 şi 39 de ani; 1320 de persoane - între 40 şi 49 de ani; 836 de persoane – între 50 şi 55 de ani; 1147 de persoane – peste 55 de ani.\n\n„Șomerii cu studii primare au ponderea cea mai mare în totalul şomerilor înregistraţi în evidenţele AJOFM Bihor (42%) , urmat de cei cu studii gimnaziale (24%), iar 1% au absolvit studiile postliceale. Șomerii cu studii liceale reprezintă 16% din totalul șomerilor înregistrați, cei cu studii profesionale 10%, iar cei cu studii superioare reprezintă 7%”, menţionează reprezentanţii AJOFM Bihor.\n\nPotrivit acestora, structura șomerilor înregistrați pe nivel de ocupabilitate, stabilit prin profilare, se prezintă astfel: 9% - persoane foarte greu ocupabile, 48% - greu ocupabile, 42% - mediu ocupabile, iar 1% sunt persoane ușor ocupabile. Încadrarea într-o categorie de ocupabilitate se realizează ca urmare a activităţii de profilare a persoanelor înregistrate în evidenţele AJOFM Bihor. Informaţii detaliate despre structura şomajului la nivelul jueţului Bihor sunt afişate pe pagina de internet a AJOFM Bihor, la adresa www. anofm.ro.",
        "label": "Crisana"
    },
    {
        "title": "Labirintul armoniilor: A cincea ediție a Ora Jazz Festival aduce pe scenele orădene artiști apreciați",
        "text": "Orădenilor le place jazzul. Drept dovadă, festivalul local Ora Jazz a ajuns la ediţia a V-a, după ce precedentele au umplut sălile de concerte.\n\nNoua ediţie are un program bogat şi divers, căci - transmit organizatorii - cuprinde \"concerte de jazz simfonic şi jazz avangardist, jazz vocal şi concerte în care improvizaţia şi muzica electronică vor fi creatoare de atmosferă\".\n\nÎn perioada 14-17 noiembrie, evenimentele organizate de Fundaţia Culturală Jazz Banat şi Visit Oradea vor ocupa sala Filarmonicii de Stat şi Sinagoga Sion.\n\nFestivalul va debuta cu jazz simfonic (joi, 14 noiembrie, ora 19), iar pe scena sălii Enescu-Bartók vor urca membrii orchestrei simfonice orădene, alături de invitaţi speciali: violonistul Mateusz Smoczyński şi cvartetul său, sub bagheta polonezei Barbara Dragan, dirijor asociat al Orchestrei Naţionale a Franţei, care a contribuit la organizarea ceremoniei de deschidere a Jocurilor Olimpice de la Paris 2024.\n\nEvenimentul din cadrul Ora Jazz Festival 2024 este pus la cale alături de Institutul Adam Mickiewicz (Polonia) şi va cuprinde două lucrări de jazz simfonic contemporan: \"Adam’s Apple\", compusă chiar de violonistul Mateusz Smoczyński, şi \"Jazz Concerto\" de Zbigniew Seifert.\n\n\"Solist şi lider de band, Mateusz Smoczyński a cântat pe cele mai importante scene şi festivaluri de jazz din întreaga lume. Este considerat unul dintre cei mai importanţi compozitori polonezi de muzică contemporană. El foloseşte multe tehnici neconvenţionale pentru a cânta la vioară, ceea ce îmbogăţeşte şi diversifică semnificativ limbajul muzical al concertelor sale\", spun organizatorii despre solistul serii.\n\nVineri, 15 noiembrie, pe aceeaşi scenă sunt programate două concerte, primul dându-l Arseny Rykov Trio (Arseny Rykov - pian, Nikolai Olshansky - contrabas, Johannes Metzger - tobe) din Berlin.\n\n\"Există o mulţime de influenţe în muzica mea, dar două stiluri au avut cel mai mare impact asupra mea: ECM şi muzica clasică. În muzică, caut o combinaţie între melodia frumoasă, armonia bogată şi ritmurile energice, uneori complicate\", spune Arseny Rykov , liderul trioului.\n\nAl doilea concert al serii îl va da formaţia maghiară Decolonize Your Mind Society, al cărei scop declarat este \"împărtăşirea bucuriei comunităţii prin muzică\". \"Formaţia maghiară pluteşte într-un între rock psihedelic, avangardă, jazz şi muzică experimentală. Trupa are un sunet absolut unic datorită instrumentelor speciale pe care le foloseşte, cum ar fi cel de suflat glissotar sau sintetizatorul analogic, care extind şi mai mult planeta lor muzicală uimitoare\", o prezintă gazdele.\n\nSâmbătă, 16 noiembrie, de la ora 19, tot la Filarmonică, seara va fi deschisă de Àbáse: Awakening, proiectul pianistului şi DJ-ului Szabolcs Bognar, care îşi promovează noua apariţie discografică. Àbáse combină muzica tradiţională vest-africană şi afro-braziliană cu jazz, hip-hop şi club culture.\n\nSeara se va încheia cu concertul extraordinar al muzicienei norvegiene Rebekka Bakken, care are 11 albume solo. \"Este una dintre cele mai distinctive şi impresionante cântăreţe din Europa. Este greu să etichetezi muzica ei - jazz, americana, folk, soul sau blues, pentru că abordează majoritatea genurilor. Vocea sa are un timbru unic şi calităţi impresionante, putând acoperi trei octave\", spun organizatorii.\n\nPentru ultima zi a Ora Jazz Festival, duminică, 17 noiembrie, sunt anunţate două concerte solo la Sinagoga Neologă Sion.\n\nDe la ora 19, violoncelista daneză Josefine Opsahl \"va crea o muzică rafinată din punct de vedere tehnic şi încărcată emoţional, îmbinând tonuri de violoncel uimitor de frumoase cu interpretări captivante\".\n\nAl doilea concert, intitulat \"Piano & Electronics - The Brave New World of Neoclassical\", va fi susţinut de pianistul Mischa Blanos şi promite a fi \"un rollercoaster muzical şi o coliziune sonoră între pian şi sintetizatoare, între analog şi digital\".\n\nBiletele pentru Ora Jazz Festival s-au pus în vânzare pe platforma bilete.ro. Pentru o zi de festival, accesul costă 80 lei, iar un abonament (valabil de vineri până duminică) are preţul de 210 lei, în timp ce biletele pentru concertul de deschidere se vând separat, la preţuri între 15 şi 50 lei.",
        "label": "Crisana"
    },
    {
        "title": "UniFEST 2024 - Studenții s-au întrecut în... plăcinte",
        "text": "Seară cu plăcinte, dansuri populare și veselie, la Facultatea de Protecția Mediului. În cadrul festivalului studențesc UniFEST, pe 11 noiembrie, a fost organizat evenimentul „Seară tradițională – concurs gastronomic”, dedicat tradițiilor culinare și culturii române.\n\nȘase echipe studențești s-au întrecut în prepararea celor mai gustoase plăcinte. „Evenimentul a adus împreună studenți talentați și iubitori ai tradițiilor, care au concurat în cadrul acestei inedite competiții de preparat cele mai gustoase plăcinte”, spune studenta Ioana Iova, unul dintre organizatori.\n\nPlăcintele au fost riguros examinate de un juriu format din specialiști: conf. univ. dr. Carmen Ghergheleș, Ciprian Țărău – manager de restaurant și Ioana Iova, vicepreședinte al AVSE. Echipele câștigătoare: locul 1 - Crazy Pies, locul - Gărgărițele și locul 3 - Power of Apple, au fost premiate cu un abonament la fitness, o intrare gratuită la piscină și cu câte un voucher de cafea.\n\nApoi, toți cei prezenți s-au strâns în horă, alături de invitații speciali ai serii, membrii ansamblului folcloric „Dansatorii din Botean”. Studenții de la diferite facultăți ale Universității din Oradea, au avut astfel ocazia „să se bucure de un moment de folclor autentic și de a dansa împreună”, relatează Ioana Iova, responsabil Marketing & PR UniFEST 2024, pe zona de vest.\n\n„Concursul a fost susținut de conducerea Facultății de Protecția Mediului, care a asigurat materia primă necesară pentru plăcinte”, a mai adăugat Ioana Iova, studentă în anul IV, la programul de studii Inginerie și Management în Alimentație Publică și Agroturism.\n\n„Prin acest eveniment am dorit să readucem la viață amintirile din copilărie, în care bunica ne aștepta cu cele mai calde și gustoase plăcinte. Nu vrem să uităm datinile și tradițiile de odinioară, din vremurile în care feciorii își luau mândrele la dans”, a declarat Lăcrimioara Șandro, președinta AVSE și ea studentă în anul IV, la Inginerie și Management în Alimentație Publică și Agroturism.",
        "label": "Crisana"
    },
    {
        "title": "Matematică politică: Cine este în cărți pentru șefia Inspectoratului Școlar Bihor",
        "text": "Instalarea inspectorului școlar general Horea Abrudan în funcția de vicepreședinte al Consiliului Județean lasă învățământul bihorean cu o necunoscută: cine îi va fi următorul șef?\n\nNumirea o va face Ministerul Educației în următoarele două săptămâni, dar propunerea către ministra liberală Ligia Deca o va face PNL Bihor, iar surse din sistem zic că șanse mari are actualul director al Casei Corpului Didactic, Alin Ștefănuț, un profesor de română cu o bună reputație.\n\nAcesta a preluat conducerea CCD după scandalul în care a fost implicată fosta directoare Mioara Țigan, acuzată că a fraudat concursul de directori de școli, și a revitalizat instituția. În plus, Ștefănuț are o relație bună cu Abrudan, așa că și acesta l-ar susține pentru șefia IȘJ Bihor.\n\nAlte surse bârfesc că la funcție râvnește și fostul primar din Marghita, PNL-istul Marcel Sas-Adăscăliții, care, după ce a pierdut alegerile în fața UDMR-istului Demián Zsolt, s-a întors director la Colegiul Octavian Goga.\n\nOricine va fi numit inspector școlar general, are mari șanse să stea în funcție cel mult un trimestru, pentru că, după alegerile parlamentare și instalarea unui nou Guvern, funcția va fi din nou scoasă la mezat. Și greu de crezut că printr-un concurs corect, fără amestecul politicienilor...",
        "label": "Crisana"
    },
    {
        "title": "Alegerile prezidențiale și cele parlamentare vor fi intercalate, iar românii vor vota trei weekenduri consecutive - Zi de Zi",
        "text": "Alegerile prezidențiale și cele parlamentare vor fi intercalate, iar românii vor vota trei weekenduri consecutive\n\nÎn urma ședinței coaliției de guvernare, din această dimineață, PSD și PNL au stabilit data alegerilor prezidențiale și parlamentare.\n\n“Coaliția de guvernare a finalizat discuțiile pe marginea calendarului electoral pentru alegerile prezidențiale si parlamentare.\n\nAstfel, ținând cont și de opiniile exprimate de celelalte formațiuni politice, reprezentanții Coaliției au fost în consens în ceea ce privește organizarea alegerilor prezidențiale, după cum urmează:\n\n– primul tur în data de 24 noiembrie\n\n– al doilea tur în data de 8 decembrie.\n\nDe asemenea, s-a ajuns la un numitor comun pentru organizarea alegerilor parlamentare în data de 1 decembrie”.\n\nConform Constituției, alegerile prezidențiale trebuie organizate într-un interval de timp care să permită președintelui nou ales să-și preia mandatul până la expirarea mandatului președintelui încă în funcție. Klaus Iohannis a depus jurământul pe 21 decembrie 2019, astfel că mandatul său expiră în aceeași zi din 2024.\n\nLa începutul săptămânii, prim-ministrul Marcel Ciolacu a organizat, la Palatul Victoria, consultări cu partidele politice, inclusiv cele din afara parlamentului, în vederea stabilirii calendarului electoral.",
        "label": "Crisana"
    },
    {
        "title": "Mesaj de unitate la regionala PNL de la Timișoara: Nicolae Ciucă e singurul care poate opri blatul PSD-AUR!",
        "text": "Vom câștiga alegerile prezidențiale parlamentare și vom forma guvernul în jurul Partidului Național Liberal. Este unul dintre mesajele centrale care a fost repetat în cadrul întâlnirii regionale a filialelor PNL din vestul țării.\n\nMajoritatea liderilor PNL care au luat cuvântul au vorbit despre pericolul binomului PSD-AUR. Aceștia au arătat că singurul candidat care poate strica planul PSD de a forța o finală Ciolacu-Simion este candidatul PNL.\n\n„Nicolae Ciucă e singurul care poate opri blatul PSD-AUR și singurul care poate scăpa România de o finală prezidențială Ciolacu – Simion”, a declarat secretarul general al partidului Lucian Bode.\n\nLa rândul său, prim-vicepreședintele PNL Rareș Bogdan a vorbit despre calitățile lui Nicolae Ciucă. „Este un patriot veritabil, care știe relații internaționale și geopolitica regiunii. Și, mai ales, un om de dreapta asumat”, a declarat Rareș Bogdan, menționând totodată faptul că liberalii sunt singurii care pot opri ”candidatul Nordis”, Marcel Ciolacu.\n\nPrim-vicepreședintele PNL Dan Motreanu i-a asigurat pe cei peste 4 mii de invitați la eveniment că „Nicolae Ciucă va pune un prim-ministru din PNL - și nu alt candidat la președinția României”. „Vom câștiga alegerile parlamentare din 1 decembrie și vom forma guvernul în jurul Partidului Național Liberal”, a fost concluzia lui Dan Motreanu, susținută prin aplauzele sălii.",
        "label": "Crisana"
    },
    {
        "title": "Situație de caCAO: Groapa cu dejecții din zona Sovata a „împlinit” un an și jumătate! (FOTO)",
        "text": "A trecut un an și jumătate de când o ditamai groapa stă neatinsă pe malul drept al Crișului Repede, lângă magazinul Penny de pe strada Sovata. Săpătura în trotuar, din cauza căreia orădenii au făcut deja cărare în scuarul din apropiere, a fost făcută în primăvara anului 2023 de muncitorii Companiei de Apă Oradea, a cărei rețea de canalizare menajeră din zonă se colmatează frecvent.\n\nPentru ca dejecțiile să nu ajungă în beciurile blocurilor din jur, bravii meseriași au decis să lase „inflamația” deschisă, permițând astfel mizeriilor să se reverse în groapă și chiar în Criș.\n\nPe lângă faptul că asta nu este o soluție, ci o improvizație rușinoasă, CAO îi pedepsește de două ori pe orădeni: o dată punându-i să ocolească locul, iar pe riverani forțându-i să suporte duhoarea ieșită din conductă.\n\nAtât de veche și de puturoasă este problema, încât cineva a și agățat un afiș pe gardul metalic ce înconjoară groapa, cerând stoparea poluării. Dar poate CAO are ambiția să intre în Cartea Recordurilor cu „cea mai longevivă avarie”...",
        "label": "Crisana"
    },
    {
        "title": "David Popovici este campion olimpic la 200 metri liber - Zi de Zi",
        "text": "David Popovici este campion olimpic la 200 de metri liber, după ce a câștigat o finală dramatică în ultimele clipe, cu o revenire de senzație. Românul a terminat cu 1:44.72, iar în spatele său au fost englezul Matthew Richards cu 1:44.74 și americanul Luke Hobson cu 1:44.79.\n\nRomânia a câștigat prima medalie de la Jocurile Olimpice de vară Paris 2024. Acesta este primul aur al natației olimpice românești.\n\nPreședintele României a reacționat imediat după ce David a câștigat medalia de aur. „David Popovici aduce prima medalie olimpică pentru România la Jocurile Olimpice de la Paris! Felicitări, David, pentru această performanță extraordinară! Hai, #TeamRomania!”, a spus Klaus Iohannis într-un mesaj postat pe Facebook.",
        "label": "Crisana"
    },
    {
        "title": "Inundații semnificative, în nouă județe. La Galați, patru persoane au decedat și alte zeci sunt evacuate - Zi de Zi",
        "text": "Inundații semnificative, în nouă județe. La Galați, patru persoane au decedat și alte zeci sunt evacuate\n\n: IGSU a corectat informațiile privind decesele înregistrate în județul Galați, din cauza viiturilor. Este vorba de patru persoane, după cum urmează: una din localitatea Pechea, una din localitatea Dragușeni, una din localitatea Costache Negrii și una din localitatea Corod.\n\nÎn urma verificărilor, s-a constatat că cea de-a cincea victimă nu a decedat din cauza efectelor meteo, ci din alte cauze, fiind decedată de două zile, a precizat IGSU.\n\nMinisterul Sănătății a organizat o celulă de criză, pentru asigurarea asistenței medicale pentru populația din zonele afectate. Autoritățile au transmis și că o ambulanță aflată în misiune a fost surprinsă de ape, dar echipajul este în siguranță.\n\nUPDATE, ora 11.35: Bilanțul deceselor din județul Galați, ca urmare a viiturilor din această dimineață, a crescut la cinci. În urma cu puțin timp, a fost confirmat decesul celei de-a cincea victime, în localitatea Costache Negrii.\n\nDepartamentul pentru Situații de Urgență informează că în această dimineață, până la ora 10:00, salvatorii au intervenit în șapte localități din șase județe (Argeș, Bacău, Galați, Iași, Neamț și Vaslui), pentru salvarea a 95 persoane (87 din județul Galați, 8 din județul Vaslui).\n\nUn elicopter Black Hawk al IGAv a fost direcționat spre județul Galați, unde urmează să efectueze atât misiuni de survol, cât și misiuni de căutare-salvare.\n\nUPDATE, ora 10.54. La Galați, numărul persoanelor decedate a crescut la patru, iar o a cincea este căutată. Continuă operațiunile de evacuare cu bărci. Au fost aduși peste 200 de pompieri din mai multe județe.\n\nȘtirea inițială: În urma cantităților mari de precipitații căzute, la Galați, în localitățile Pechea și Grivița, s-a produs o viitură și s-a intervenit pentru salvarea și evacuarea a peste 40 persoane din locuințe, surprinse de volumul mare de apă. În urma viiturilor, două persoane au fost găsite decedate, în localitățile Pechea și Drăgușeni. În continuare, se intervine în mai multe localități cu bărcile pneumatice pentru evacuarea persoanelor surprinse de inundații. Au fost solicitate echipaje și alte patru bărci din județele Vaslui, Ialomița, Bacău și Buzău.\n\nFurtunile și indundațiile au afectat și alte șapte județe – Argeș, Bacău, Buzău, Hunedoara, Neamț, Vâlcea și Vrancea, unde pompierii au intervenit pentru evacuarea apei din 14 case, 25 curți, 5 beciuri, 11 subsoluri de bloc, 5 străzi, două instituții publice, doi operatori economici. Echipajele au acționat și pentru degajarea a 29 de copaci doborâți de vânt și un stâlp căzut pe carosabil. În urma acestor evenimente, 8 autoturisme au fost avariate.\n\nCirculația rutieră a fost temporar blocată din cauza aluviunilor și a copacilor căzuți pe carosabil pe un drum național (DN 7/Vâlcea) și pe un drum județean (DJ 203C/Buzău). La Neamț, în zona comunei Valea Ursului (DJ 159), cinci mașini, în care se află opt persoane, și un autobuz au rămas blocate din cauza aluviunilor de pe carosabil și a unui TIR care a derapat.",
        "label": "Crisana"
    },
    {
        "title": "Argint pentru România. Mihaela Cambei este vicecampioană olimpică la haltere, categoria 49 kg - Zi de Zi",
        "text": "Argint pentru România. Mihaela Cambei este vicecampioană olimpică la haltere, categoria 49 kg\n\nMihaela Cambei a câștigat medalia de argint, miercuri, la competiția de haltere, categoria 49 kg, din cadrul Jocurilor Olimpice Paris 2024. La smuls, românca a reușit să ridice 93 kg, iar la aruncat 112 kg, obținând un total de 205 kg. Echipa României a ajuns astfel la opt medalii câștigate în această ediție a Jocurilor de vară.\n\nAurul a fost câștigat de chinezoaica Zhihui Hou,campioană olimpică și mondială, care a avut un total de 206 kg: 89 kg la smuls și 117 kg la aruncat, stabilind un nou record olimpic. Bronzul i-a revenit thailandezei Surodchana Khambao, care a ridicat 88 kg la smuls și 112 kg la aruncat, adunând un total de 200 kg.\n\nMihaela a condus finala în mare parte. Pe final, aceasta s-a accidentat ușor la mâna stângă, iar la ultima încercare a chinezoaicei, românca a fost retrogradată pe locul doi, diferența fiind făcută doar de un kilogram.\n\nUltima medalie olimpică a României la haltere a fost adusă de Nicu Vlad în 1996, bronz la Atlanta. La JO din 2016, Gabriel Sîncrăian a obținut o medalie de bronz, dar ulterior a fost descalificat pentru dopaj, potrivit Agerpres.",
        "label": "Crisana"
    },
    {
        "title": "Sondaj Reuters/Ipsos: Kamala Harris își mărește avansul față de Donald Trump - Zi de Zi",
        "text": "Democrata Kamala Harris îl conduce pe republicanul Donald Trump cu 45% la 41% într-un sondaj Reuters/Ipsos publicat joi, care arată că vicepreședintele a stârnit un nou entuziasm în rândul alegătorilor și a zguduit cursa înaintea alegerilor din 5 noiembrie, scrie Reuters. Avantajul de 4 puncte procentuale în rândul alegătorilor înregistrați a fost mai mare decât avansul de 1 punct pe care Harris îl avea față de fostul președinte într-un sondaj Reuters/Ipsos de la sfârșitul lunii iulie.\n\nNoul sondaj, care a fost efectuat între 21 și 28 august și a avut o marjă de eroare de 2 puncte procentuale, a arătat că Harris a obținut sprijin în rândul femeilor și al hispanicilor.\n\nHarris l-a condus pe Trump cu 49% la 36% – sau 13 puncte procentuale – atât în rândul femeilor, cât și al alegătorilor hispanici. În patru sondaje Reuters/Ipsos realizate în luna iulie, Harris avea un avans de 9 puncte în rândul femeilor și un avans de 6 puncte în rândul hispanicilor.\n\nTrump a condus în rândul alegătorilor albi și al bărbaților, ambele cu marje similare celor din iulie, deși avansul său în rândul alegătorilor fără diplomă universitară s-a redus la 7 puncte în ultimul sondaj, în scădere de la 14 puncte în iulie.\n\nRezultatele ilustrează modul în care cursa prezidențială din SUA a fost zdruncinată pe parcursul verii. Președintele Joe Biden, în vârstă de 81 de ani, s-a retras din cursă pe 21 iulie, după o prestație dezastruoasă la dezbatere împotriva lui Trump, care a stârnit numeroase apeluri din partea colegilor săi democrați de a renunța la candidatura sa pentru realegere.\n\nDe atunci, Harris a câștigat teren în fața lui Trump în sondajele naționale și în cele din statele critice. În timp ce sondajele naționale, inclusiv cele realizate de Reuters/Ipsos, oferă semnale importante cu privire la opiniile electoratului, rezultatele Colegiului Electoral pentru fiecare stat în parte determină câștigătorul, o mână de state în curs de dispută fiind susceptibile de a fi decisive.\n\nÎn cele șapte state în care alegerile din 2020 au fost cele mai strânse – Wisconsin, Pennsylvania, Georgia, Arizona, Carolina de Nord, Michigan și Nevada – Trump a avut un avans de 45% la 43% față de Harris în rândul alegătorilor înregistrați în sondaj.\n\n„Este evident că a candida împotriva lui Harris este mai dificil pentru Trump, având în vedere schimbarea acestor cifre, dar cu siguranță nu este insurmontabil”, a declarat Matt Wolking, un strateg de campanie republican care a lucrat la campania lui Trump din 2020. El a spus că Trump trebuie să rămână cât mai concentrat posibil în campania sa „pentru a nu speria” alegătorii care înclinau spre el pentru că nu-l plăceau pe Biden.\n\nDe la acceptarea oficială a nominalizării democrate săptămâna trecută, Harris s-a îmbarcat într-un turneu în statele din bătălia electorală, inclusiv Georgia, unde Biden a avut o scădere puternică de sprijin înainte de a-și încheia campania.\n\nAproximativ 73% dintre alegătorii democrați înscriși în sondaj au declarat că sunt mai încântați să voteze în noiembrie după ce Harris a intrat în cursă. Și în timp ce un sondaj Reuters/Ipsos din martie a arătat că 61% dintre respondenții care intenționau să voteze pentru Biden o făceau în principal pentru a-l opri pe Trump, 52% dintre votanții lui Harris din sondajul din august votau pentru a o susține ca și candidat, mai degrabă decât pentru a se opune lui Trump.\n\n„Vedem în acest sondaj că oamenii sunt mai motivați de viitor decât de trecut”, a declarat Aimee Allison, fondatoare a She the People, un grup liberal care își propune să crească numărul femeilor de culoare în funcții alese. „Ei o văd pe Kamala Harris ca fiind viitorul, iar republicanii văd aceste alegeri ca fiind doar despre Trump. Este mai probabil ca alegătorii să se implice atunci când li se oferă opțiunea de „mai mult decât” înfrângerea lui Trump.”\n\nDar și alegătorii lui Trump și-au exprimat entuziasmul cu privire la candidatul lor, 64% dintre aceștia afirmând că alegerea lor a fost motivată mai mult de susținerea lui Trump decât de opoziția față de Harris.\n\nAlegătorii l-au ales pe Trump ca având o abordare mai bună a gestionării economiei SUA, cu 45% la 36%, o marjă mai mare decât a avut Trump într-un alt sondaj Reuters/Ipsos din această săptămână.\n\nHarris, în schimb, a avut un avantaj de 47% la 31% în ceea ce privește politica privind avortul. Problema este importantă pentru democrați după ce, în 2022, Curtea Supremă conservatoare a SUA a anulat dreptul național al femeilor la avort. Trump a nominalizat trei judecători conservatori la Curte în timpul președinției sale dintre 2017 și 2021.\n\nAproximativ 41% dintre alegătorii din sondaj – și 70% dintre democrați – au declarat că sunt îngrijorați că următorul președinte ar putea semna o interdicție națională a avorturilor.\n\nPerioada de desfășurare a ultimului sondaj s-a suprapus parțial cu Convenția Națională Democrată din 19-22 august de la Chicago, unde Harris a acceptat oficial nominalizarea partidului său, și rămâne de văzut dacă același nivel de entuziasm pentru Harris va continua.\n\nSondajul a fost realizat la nivel național și a colectat răspunsuri de la 4 253 de adulți americani, dintre care 3 562 de alegători înregistrați.\n\nCandidatul independent Robert F. Kennedy Jr. care și-a suspendat campania la 23 august, în timp ce sondajul era încă în desfășurare, a avut sprijinul a 6% dintre alegători în cadrul sondajului.",
        "label": "Crisana"
    },
    {
        "title": "Orădeanca Diana Verdeş, vicecampioană balcanică cu echipa României la cros U20 (FOTO)",
        "text": "Antrenorul orădean Călin Laza a fost prezent cu sportivii săi, Diana Verdeş şi Laviniu Chiş, la întrecerile Campionatului Balcanic de Cros, competiţie care a avut loc la Câmpulung Moldovenesc pe data de 9 noiembrie.\n\nDiana a participat în cadrul categoriei feminin individual U20, unde a avut de alergat 4.000 metri şi unde a terminat pe locul 14, cu timpul de 14:42:31 minute. Cu echipa României ea a ocupat însă locul al II-lea, devenind vicecampioană balcanică.\n\nDin componenţa echipei feminine U20 a României au mai făcut parte: Lenuţa Constantin, care s-a clasat pe locul 7 la individual, Alexandra Hudea, situată pe locul 9 la individual, şi Claudia Costiuc, a 15-a la individual.\n\nÎn schimb, la masculin, Laviniu Chiş a luat startul în proba individuală de seniori, pe un traseu de 10.000 metri, dar orădeanul a fost nevoit să abandoneze după 15 minute. Cursa a fost adjudecată de albanezul David Nikolli, care a terminat în 30:34:61 minute.\n\nPe echipe, la seniori, România a ocupat locul al III-lea.\n\nLa Balcaniada de Cros de la Câmpulung Muscel, Oradea a mai avut o reprezentată, pe Iulia Florina Mărginean, de la CSU, care a concurat la U23, pe un traseu de 6.000 de metri, unde a ocupat locul 15, cu un timp de 23:44:18 minute.\n\nPentru Diana Verdeş va urma participarea la Campionatul European de Cros din Turcia, de la Antalya, care este programat pentru 8 decembrie.",
        "label": "Crisana"
    },
    {
        "title": "„Hug the Unknown” - Construirea noului - o lecție despre succes",
        "text": "Sinagoga Neologa Sion a găzduit un eveniment de excepție – Hug the Unknown. Creat de tineri pentru tineri și familiile lor, evenimentul a fost o celebrare a curajului, a schimbării și a succesului. Cu tema „Gestionarea succesului”, inițiativa a reunit lideri inspiraționali din întreaga țară și participanți din Oradea, într-un schimb profund de idei și emoții.\n\nPrintre cei care au captivat publicul s-a numărat și psihologul Emese Balog, de la Academia de Business și Leadership „Open Tribe”, care a oferit o perspectivă profundă asupra succesului. Pornind de la cuvintele lui Socrate – „Secretul schimbării este să-ți concentrezi toată energia NU pe lupta cu vechiul, ci pe construirea NOULUI” – Emese a împărtășit povestea ei personală despre curaj, schimbare și perseverență. „Dacă eu am putut, înseamnă că și voi puteți să o faceți!” – acesta a fost mesajul transmis de Emese Balog, unul care rămâne o sursă de motivație și speranță pentru întreaga comunitate.\n\nEvenimentul Hug the Unknown a fost mai mult decât o serie de discursuri inspiraționale. Publicul a fost invitat să participe la exerciții practice menite să le aducă mai aproape înțelegerea succesului personal și depășirea gândurilor limitative. Energia creată de speakeri precum Trip Valeriu, Anda Feher, Veronica Căliman, Emese Balog și Flori Bicazan a fost molipsitoare, iar impactul asupra participanților a fost unul pozitiv și constructiv. Evenimentul a fost moderat cu grație și profesionalism de actrița Sigmirean Rusu Anca, care a menținut atmosfera vibrantă și conectată pe tot parcursul întâlnirii.\n\nEvenimentul a fost organizat de o echipă dedicată din cadrul Academiei de Business și Leadership „Open Tribe”, liderii acesteia fiind Rusu Rebeca și Sorhent Tania, alături de o echipă entuziastă formată din Găzdac Luca, Cheregi Bogdan, Popa Casian, Bîrlea Ileana, Pobirci Andreea, Daria Fologea, Kocsis Mara, Piț George, Tal Daria, Sofia Lontiș și Clitan Tudor. Fiecare dintre ei a avut un rol esențial în crearea unei experiențe memorabile pentru participanți.\n\nOrganizatorii au depus un efort extraordinar pentru ca fiecare detaliu să fie perfect, beneficiind de sprijinul permanent al Asociației pentru comunitate Sfânta Maria și al Academiei de Business și Leadership Open Tribe, sub îndrumarea psihologului Alexandra Andrei.\n\nPe lângă inspirație și energie pozitivă, evenimentul a avut și un scop caritabil. Fondurile strânse în urma evenimentului vor fi donate unei cauze nobile, subliniind dorința de a crea un impact real și de a susține comunitatea locală.\n\nEvenimentul nu marchează un final, ci un nou început. Echipa organizatoare de tineri pregătește deja următoarea ediție, promițând tinerilor și familiilor din Oradea noi oportunități de inspirație, conectare și transformare personală. Hug the Unknown este mai mult decât un eveniment – este un punct de pornire pentru o comunitate mai puternică și mai conectată.",
        "label": "Crisana"
    },
    {
        "title": "Nu ratați noul BIHOREANUL tipărit: Primăria Oradea încearcă să preia cu forța Casa de Cultură a Sindicatelor",
        "text": "Luni, 18 noiembrie, a apărut o nouă ediție a BIHOREANULUI tipărit, împreună cu suplimentul de educație ecologică Oradea Noastră, cu un conţinut variat şi bogat în informaţii exclusive. Dintre subiectele noii ediţii:\n\nCasa de Cultură a Sindicatelor din Oradea a fost preluată în acte de Primărie, care s-a întabulat pe ea prin notări abuzive făcute la Oficiul de Cadastru.\n\nUrmași ai fostei Uniuni Generale a Sindicatelor din România, care a cheltuit 10,8 milioane lei pentru construirea clădirii, sindicaliștii bihoreni amenință să iasă în stradă, revoltați că primarul Florin Birta vrea să o preia cu forța în proprietatea orașului, sub pretextul că municipalitatea va investi în reabilitarea ei.\n\nAbia revocat de la şefia Parchetului Salonta, procurorul Ioan Bene este anchetat disciplinar, iar CSM vrea să-l suspende din magistratură.\n\nBIHOREANUL vă dezvăluie detalii exclusive din raportul Inspecţiei Judiciare care a dus la retrogradarea procurorului, pus deja sub monitorizare psihiatrică, dar şi noi acuze pentru care ar putea fi suspendat ori chiar exclus din profesie.\n\nBIHOREANUL vă prezintă o poveste de viață nemaiîntâlnită: o orădeancă a rămas fără toți cei trei copii, luați pe rând, unul după altul, de serviciile sociale din Austria.\n\nMarioara Siedl cere statului român să-i recupereze fetița de 9 ani, reținută luna trecută de Protecția Copilului din Viena, aceeași instituție lăsând-o în urmă cu un deceniu și fără ambii băieții, unul luat când avea 6 ani, celălalt imediat după naștere.\n\nCătălin Moroșanu aduce la Oradea, în premieră, finala Dynamite Fighting Show, în cadrul căreia vor intra în ring și orădenii Alexandru Lungu și Adrian Maxim.\n\nShow-ul include mai multe meciuri cu reguli de kickbox, inclusiv două pentru centuri mondiale, în timp ce în confruntarea greilor se vor bate Muntele Bihorului și Ursul din Bucovina.\n\nUn sfert dintre mestecenii sădiți în amintirea unor orădeni, la capătul parcului Salca, în proiectul „Plantați în amintire”, n-au rezistat caniculei de peste vară. Copacii s-au uscat, iar Primăria a comandat înlocuirea lor.\n\nÎn ciuda dezvăluirilor privind neregulile din studiul de trafic și a presiunilor din partea societății civile, Primăria Oradea insistă să transforme în realitate proiectul de lărgire a cinci străzi importante din oraș din zona Universității. Primarul Florin Birta nu renunță la investiția care va duce la tăierea a 88 de copaci. „Este un proiect bun pentru Oradea”, spune edilul.\n\nPrin lecții interactive, Lőrinc Bărbos îi ajută pe elevi să descopere minunata lume a păsărilor, să învețe despre habitatele lor și să le observe în mediul lor natural. Cu binoclul în mână și ochii ațintiți spre cer, copiii văd altfel natura, ghidați de un expert care îmbină știința cu pasiunea pentru educație.\n\nRER Vest este în plină campanie de încheiere a contractelor în comuna Sânmartin, unde regulile de salubritate se schimbă de anul viitor. În paralel, echipajele din teren montează microcipuri pe pubelele persoanelor fizice care deja au semnate contracte.\n\nZarvă mare cu lărgirea carosabilului pe străzile Universității și Armatei Române. Lumea a reacționat la fel de puternic ca la alte investiții făcute fără o îndelungată cumpănire. Spre deosebire de Ilie Bolojan, primarul Florin Birta a manifestat, totuși, o anumită flexibilitate în unele cazuri, așa că întrebarea din titlu nu-i retorică.\n\nÎn timp ce și prezidențiabilii, și parlamentabilii ne îngână cântece de leagăn, veștile proaste, dar serioase, vin din afară oficial, iar din țară pe surse. Comisia Europeană a anunțat la finele săptămânii trecute că a redus de la 3,3% la 1,4% estimările de creștere a economiei românești pe 2024 și că deficitul bugetar va atinge 8% din PIB, în principal ca urmare a creșterii salariale în sectorul public și a pensiilor.\n\nBetoane cu forța: Orădenii de pe strada Ronald Reagan se bat cu Primăria în instanță pentru spațiile verzi; Frații Micula, eșec la pătrat: S-au plâns degeaba de terenurile expropriate pentru drumul de centură; Scandal soldat cu dosare penale după ultimul concert Connect-R de la Oradea; Digitalizare... pe hârtie: De ce nu pot fi deschise eco-insulele din Oradea și cu telefoanele mobile; Premiul „Un dosar fierbinte: Ancheta privind demascarea amorezilor din Episcopie și Justiție trebuie reluată; Blocul ADLO pentru angajații firmelor din parcul industrial stă gol și după jumătate de an.\n\nLivrare cu scandal: Primăria va cumpăra alte aparate de radiologie pentru sistemul de telemedicină; Profesorul Alin Ștefănuț este noul inspector școlar general al județului Bihor; Noi porțiuni din Inelul Metropolitan de Sud au fost deschise circulației; Eșarfa cu tricolorul românesc a primarului din Marghita a fost „cenzurată” de o televiziune maghiară.",
        "label": "Crisana"
    },
    {
        "title": "Oamenii de știință chinezi au spart o encriptare de nivel militar folosind un computer cuantic - Zi de Zi",
        "text": "Oamenii de știință chinezi au spart o encriptare de nivel militar folosind un computer cuantic\n\nÎntr-un eveniment uluitor care ar putea redefini lupta pentru dominație în crearea rețelelor de securitate impenetrabile, oamenii de știință chinezi au spart o criptare de nivel militar folosind un computer cuantic. Această descoperire, realizată de echipa de la Universitatea din Shanghai, condusă de Wang Chao, a scos la iveală preocupări majore legate de faptul că datele personale și importante din multe sectoare, precum cel bancar, militar și activități infrastructurale esențiale, pot fi manipulate. Cercetătorii au utilizat un computer cuantic optimizat de la D-Wave Systems pentru a sparge mai multe algoritme criptografice standard, cum ar fi Present, Gift-64 și Rectangle. Aceste algoritme constituie suportul structurii SPN aplicate în AES și sunt considerate de mulți drept una dintre cele mai sigure tehnologii de criptare în prezent.\n\nConsecințele pot fi descrise pe larg drept fundamentale și diverse. De-a lungul anilor, tehnologia cuantică a fost cunoscută pentru capacitatea sa de a învinge majoritatea câmpului criptografiei moderne, pe măsură ce aceasta câștigă teren. În acest moment, AES-256 este considerată criptare de standard militar, dar într-o lume în care calculul cuantic reprezintă viitorul, dacă persoane rău intenționate pot exploata slăbiciunile acestor algoritmi, atunci datele importante ale oricărei organizații sunt în pericol. Acest lucru ridică îngrijorări în industrii și guverne, care trebuie să își revizuiască și să își regândească dezvoltarea și tehnologiile de securitate cibernetică, care s-ar putea să nu mai funcționeze atunci când criptarea clasică nu mai servește ca mecanism de securitate.\n\nDesigur, această descoperire este impresionantă; totuși, este util să o înțelegem în raport cu calculul cuantic din prezent. Cu toate acestea, aceasta este o investigație remarcabilă, deși calculul cuantic de uz general este încă în fază incipientă. Cercetătorii înșiși notează factori precum interacțiunea externă și hardware-ul relativ tânăr, care în prezent reprezintă provocări pentru atacuri cuantice mai extinse. S-a descris că nu au spart direct parolele utilizate în algoritmul testat, ceea ce face argumentul că, deși există progrese către punctul de spargere a parolelor, nu este încă posibil ca cineva să exploateze parolele la scară largă. Această subtilitate este importantă; amenințarea există, dar nu este iminentă în majoritatea cazurilor, fiind mai degrabă o problemă care planează la orizont.\n\nCu toate acestea, atacurile viitoare bazate pe capacitățile calculului cuantic nu lasă altă opțiune decât să acționăm din timp. Având în vedere că se așteaptă ca computerele cuantice să rezolve probleme pentru persoane care posedă o putere de calcul enormă, criptografia post-cuantică, sau alte metode de criptare construite special pentru a rezista atacurilor cuantice, au câștigat o popularitate crescândă în rândul savanților și factorilor de decizie. Autorități precum Institutul Național de Standarde și Tehnologie (NIST) au început deja să caute noi mecanisme de criptare pentru a contracara posibilele viitoare infracțiuni cibernetice conduse de computerele cuantice. Recent, NIST a introdus trei noi algoritmi care fac parte dintr-un efort global de protejare a informațiilor de amenințarea cuantică.\n\nAdaptarea la algoritmi siguri din punct de vedere cuantic se apropie, dar nu va fi un proces lin și nu se va întâmpla prea curând. Companiile și industriile trebuie să își revizuiască sistemele existente de criptare și să înceapă să integreze soluții post-cuantice în infrastructura lor digitală. Această abordare proactivă este necesară pentru a fi pregătite pentru momentul în care, poate, computerele cuantice vor depăși sau vor înlocui schemele actuale de criptare. Se menționează că acest proces va trebui să fie susținut și condus de mai mulți factori de decizie – guverne, entități comerciale și universități – pentru a asigura că noile standarde îmbunătățite sunt stabilite și implementate corect.\n\nÎn plus, trebuie avute în vedere și problemele etice, pe măsură ce ne confruntăm cu această nouă frontieră în spațiul cibernetic. Utilizările negative ale tehnologiei calculului cuantic ridică probleme legate de responsabilitate și control. Pentru a atinge obiectivele generale privind veniturile și eficiența tehnologiilor cuantice, guvernele și organizațiile ar trebui să colaboreze pentru a dezvolta coduri de conduită care să dicteze aplicarea responsabilă a tehnologiilor, contribuind în același timp la avansarea acestui domeniu.\n\nProvocarea de a ne ridica la înălțimea promisiunii inovării și creșterii tehnologice, gestionând în același timp riscurile pe care le creează, se anunță a fi una dintre cele mai mari teme ale generației noastre.\n\nDescoperirea recentă făcută de oamenii de știință chinezi este un semnal de alarmă pentru industriile care folosesc criptarea pentru protecția datelor lor. Companiile, în special instituțiile financiare, organizațiile din domeniul sănătății și guvernele, trebuie să înțeleagă că protecția lor actuală nu este suficient de robustă pentru a-și proteja organizațiile de noile amenințări cuantice. Apelul de a acționa nu poate fi mai urgent; organizațiile trebuie să își evalueze astăzi postura de securitate și să nu aștepte să aibă loc o breșă.\n\nPe lângă nevoia de acțiuni suplimentare în ceea ce privește standardele de criptare, se poate afirma că există o lipsă de conștientizare a conceptului de calcul cuantic în contextul securității cibernetice. În continuare, majoritatea utilizatorilor și organizațiilor competente nu reușesc să înțeleagă cum influențează noile tehnologii protecția informațiilor lor. Eforturile de creștere a conștientizării factorilor de decizie cu privire la aceste riscuri în școli vor fi cruciale pentru construirea unei culturi a securității cibernetice.\n\nMai mult decât atât, provocările vor fi abordate printr-o cooperare internațională crescută. Securitatea cibernetică este, prin natura sa, internațională, deoarece amenințările și atacurile nu recunosc granițele naționale. Integrarea partajării informațiilor de către diferite națiuni pentru a primi date despre vulnerabilitățile lor și, mai important, despre modul în care se pot proteja împotriva unor infracțiuni cibernetice asociate calculului cuantic va fi extrem de importantă pentru formularea unor contramăsuri cuprinzătoare. De asemenea, va contribui la stabilirea unor norme internaționale cu privire la comportamentul în spațiul cibernetic, ceea ce va contribui la reducerea riscurilor ce decurg din utilizarea tehnologiei cuantice în scopuri rău intenționate.\n\nTotuși, este la fel de important să se analizeze cu o viziune clară și o strategie eficientă rolul și rezultatele acestui progres în societatea viitorului. Când vine vorba de calcul, tehnologia cuantică poate schimba multe domenii, în afară de securitatea cibernetică – de la descoperirea de medicamente la modelarea climei; cu toate acestea, astfel de progrese vin cu propriile riscuri. Politicienii trebuie să colaboreze cu tehnicienii pentru a dezvolta linii directoare care să încurajeze inovația, protejând în același timp comunitatea.\n\nSe poate spune că această realizare este una dintre cele mai mari descoperiri din cercetarea calculului cuantic, subliniind în același timp că soluțiile noi, care pot răspunde cerințelor cantitative în continuă evoluție, nu pot fi dezvoltate fără cerința unei protecții avansate și flexibile a infrastructurii digitale împotriva amenințărilor potențiale legate de această tehnologie extrem de puternică. Momentul de a acționa este acum; trebuie să fim pregătiți pentru un viitor în care tehnologiile pe care le folosim pentru protecția noastră vor fi folosite împotriva noastră. Pe măsură ce securitatea cibernetică continuă să evolueze, pentru a crea un viitor mai sigur, noile standarde de criptografie post-cuantică vor trebui adoptate, iar cooperarea internațională va fi, de asemenea, esențială pentru a continua protejarea datelor și informațiilor valoroase de noile amenințări din acest nou domeniu al calculului.\n\nNu există nicio îndoială că drumul de acum înainte va fi semnificativ sau extrem de dificil, dar încărcat de potențial pentru parteneriate creative. O concentrare sporită acum asupra problemei securității cibernetice poate ajuta la stabilirea unui viitor mai bun, transformând spațiul digital în care noile tehnologii sunt dezvoltate și protejând investițiile noastre semnificative de amenințările și pericolele pe care le poate întâmpina în viitor.",
        "label": "Crisana"
    },
    {
        "title": "Prețurile apartamentelor cresc din nou. Reducerea costurilor de împrumut poate stimula cererea - Zi de Zi",
        "text": "Prețurile apartamentelor cresc din nou. Reducerea costurilor de împrumut poate stimula cererea\n\nÎn luna iunie a acestui an, prețurile apartamentelor de vânzare – vechi și noi – au înregistrat o creștere de 17% comparativ cu luna iunie a anului trecut. La capitolul contactărilor, datele arată că în luna mai a acestui an au fost cu 47% mai multe interacțiuni între vânzători și cumpărători comparativ cu luna iunie a anului trecut. „Începând de astăzi, Indicele de Referință pentru Creditele Consumatorilor (IRCC) a scăzut la valoarea de 5,86% pe an, de la 5,9%.\n\nReducerea costurilor de împrumut poate stimula cererea pe piața imobiliară, influențând pozitiv dinamica tranzacțiilor. Atunci când dobânzile au un trend descendent, există o prezumție clară pentru o potențială creștere de preț a proprietăților imobiliare. Acest fenomen se datorează faptului că mai mulți cumpărători sunt motivați să achiziționeze proprietăți datorită costurilor mai mici de finanțare, ceea ce poate conduce la o creștere a cererii și, implicit, a prețurilor”, spune Răzvan Ceapă, Head of Operations Storia & OLX Imobiliare.\n\nÎn București, prețul mediu pentru vânzarea apartamentelor noi și vechi a fost în luna iunie 2024 de 1.848 euro/metru pătrat. De asemenea, prețul mediu solicitat pentru vânzarea unui apartament nou a fost, în iunie 2024, de 1.810 euro/metru pătrat, un preț cu 21% mai ridicat față de aceeași lună a anului anterior, dar similar cu cel din luna mai 2024. În ceea ce privește apartamentele vechi, acestea au avut un preț de cerere de 1.888 euro/metru pătrat, cu 17% mai ridicat față de luna iunie a anului trecut și cu 3% mai mare față de cel din luna mai a anului curent.\n\nComparând prețurile apartamentelor noi de vânzare cu cele ale apartamentelor vechi din cele 9 orașe analizate, orașele cu cele mai multe anunțuri de pe platformă, se observă o serie de diferențe. Astfel, în Timișoara regăsim cea mai mică diferență de preț între cele două tipuri de imobile (noi vs. vechi), apartamentele vechi fiind cu doar 1% mai ieftine decât apartamentele noi. De asemenea, cea mai mare diferență de preț se regăsește în cazul apartamentelor vechi din Sibiu, care sunt cu 11% mai scumpe față de cele noi. În același timp, apartamentele vechi din Oradea sunt cu 7% mai ieftine comparativ cu cele noi. CLUJ-NAPOCA: În luna iunie, prețurile medii pentru apartamentele noi și vechi din Cluj-Napoca au fost de 2.732 euro/metru pătrat. De asemenea, prețul mediu de cerere pentru un apartament nou a fost de 2.751 euro/metru pătrat, cu 11% mai ridicat comparativ cu luna iunie 2023. Apartamentele vechi din Cluj-Napoca au avut un preț mediu de cerere de 2.708 euro/metru pătrat, cu 13% mai ridicat comparativ cu aceeași lună a anului anterior.",
        "label": "Crisana"
    },
    {
        "title": "Mircea Lucescu (79 de ani) a acceptat să preia echipa națională a României - Zi de Zi",
        "text": "Mircea Lucescu (79 de ani) a acceptat să preia echipa națională a României! Antrenorul și-a anunțat decizia șefilor Federației Române de Fotbal, după un maraton final de trei ore de negocieri. Un anunț oficial urmează să fie făcut în scurt timp pe siteul FRF.\n\nMircea Lucescu a mai antrenat echipa națională în perioada 1981-1986, adunând 58 de meciuri în acel mandat pe banca primei reprezentative: 24 de victorii, 19 remize și 15 înfrângeri.\n\nLucescu a reușit în 1983 o performanță fantastică: să califice echipa la Euro ’84 dintr-o grupă aproape imposibilă, cu Italia, Suedia, Cehoslovacia și Cipru. Are în total 36 de trofee ca antrenor.\n\nMircea Lucescu este liber de contract din noiembrie 2023, când și-a încheiat mandatul la Dinamo Kiev. Pentru „Il Luce” a insistat și Rapid, însă acesta a refuzat propunerea venită dinspre Giulești.\n\nRomânia nu este singura echipă națională din mandatul lui Lucescu. „Il Luce” a pregătit și selecționata Turciei, în perioada august 2017 – februarie 2019.",
        "label": "Crisana"
    },
    {
        "title": "Alegeri în Moldova. Deocamdata rezultatul la referendum este practic la egalitate - Zi de Zi",
        "text": "Alegeri în Moldova. Deocamdata rezultatul la referendum este practic la egalitate\n\nAlegeri în Moldova. UPDATE. După numărarea a aproape 99% din voturi, rezultatul la referendum este practic la egalitate. Cei care au votat DA trec din nou în frunte, cu un avans de doar câteva mii de voturi. Mai sunt de centralizat circa 25 de mii de voturi, toate din Diaspora. Maia Sandu are 42% și se va confrunta în turul 2 cu candidatul filorus Alexadr Stoianoglo. Președinta țării a spus că “grupări criminale, împreună cu forțe străine ostile” au încercat să cumpere 300 de mii de voturi (20% din total) cu zeci de milioane de euro.\n\nUPDATE, ora 9.00. Mai sunt de centralizat circa 25 de mii de voturi, iar situația la referendum este acum ușor în favoarea celor care au votat DA. Site-ul Comisiei Electorale Centrale de la Chișinău a picat după ora 8.30, dar ultima raportare arată un avans de aproximativ 2.000 de voturi pentru DA.\n\nUPDATE, ora 8.00. Mai sunt de centralizat circa 30 de mii de voturi (1,5% din total), toate din afara țării, iar cei care au votat NU la referendumul constituțional pentru intrarea în UE încă au un avans de circa 3.000 de voturi.\n\nRezultatul foarte strâns lasă mult loc de interpretări, indiferent că el va fi în final pentru sau împotrivă și, foarte probabil, va tensiona suplimentar viața politică de la Chișinău.\n\nUPDATE, ora 7.00. Mai sunt de centralizat mai puțin de 50 de secții de votare din străinătate, iar tabăra celor care au votat NU trece din nou în frunte, la o diferență de circa 4.000 de voturi (0,1%).\n\nÎn cazul alegerilor prezidențiale va exista un al doilea tur de scrutin, candidatul filorus Alexadr Stoianoglo obținând un scor mult mare decât cel din sondaje (care îl creditau cu doar 9%).\n\nLa ora 1.00, președinta Maia Sandu a avut prima reacție – ea a declarat că autoritățile dețin probe privind o tentativă din partea unor “grupări criminale, împreună cu forțe străine ostile” de a cumpăra circa 300 de mii de voturi, adică aproximativ 20% din total.\n\nUPDATE, ora 6.00. Numărul celor care au votat DA la referendum trece pentru prima dată peste cel al celor cu NU, dar diferența este foarte mică. Totuși, mai sunt de centralizat circa 40 de mii de voturi și este de acum previzibilă aprobarea aderării Republicii Moldova la Uniunea Europeană. Este posibil însă ca rezultatul final să fie de sub 52% în favoarea celor care au spus DA.\n\nDiferența au făcut-o Chișinăul, care a spus DA în proporție de 56%, dar mai ales molodvenii din Diaspora, care au votat covârșitor, aproape 80%, în favoarea integrării Moldovei îi UE. Încă mai sunt de centralizat circa 40 de mii de voturi din afara țării, în condițiile în care cei aproape 240 de mii de moldoveni care au votat în afara granițelor au asigurat circa 15% din totalul voturilor.\n\nUPDATE, ora 5.00. După numărarea a 95% din voturi, rezultatul la referendumul constituțional este pe muchie, la o diferență de doar 2.000 de voturi în favoarea celor care au votat NU. Mai sunt de centralizat circa 50-60 de mii de voturi, toate din Diaspora, dar nu este clar câte din ele vor fi valide. Evoluția (80% din voturile din afara țării au fost pentru) indică totuși că referendumul va trece, dar la un scor extrem de strâns.",
        "label": "Crisana"
    },
    {
        "title": "Minciuni și furăciuni: PSD își arogă ca merit și noul pasaj rutier din Calea Borșului",
        "text": "O fi având PSD Bihor un nou președinte, pe Aurel Mohan în locul lui Ioan Mang, dar dincolo de vitrină și-a păstrat neschimbate metehnele. Ca dovadă, felul haiducesc în care trage spuza altora pe turta proprie: în ziua în care noul pasaj rutier din Calea Borșului a fost deschis circulației, pe 26 octombrie, pe contul de Facebook PSD Bihor acesta a fost prezentat ca fiind meritul ministrului Transporturilor, Sorin Grindeanu:\n\n„Pasajul este o investiție de 9 milioane de euro a Ministerului Transporturilor și Infrastructurii, condus de Sorin Grindeanu, prim-vicepreședinte PSD. Și această investiție dovedește că PSD susține dezvoltarea infrastructurii rutiere din județul nostru. Împreună suntem pe calea sigură pentru Bihor”.\n\nNiciun cuvințel despre faptul că proiectul pasajului a fost inițiat de Primăria Oradea în 2022, că aceasta deschisese șantierul pe bani de la bugetul local și ulterior a câștigat fonduri UE din PNRR, și nici că, într-un comunicat dat publicității cu o zi înainte, municipalitatea a subliniat că a derulat proiectul în parteneriat cu CNAIR.\n\nCa și cum n-ar fi fost destul că PSD-iștii bihoreni îi atribuie pasajul prim-vicepreședintelui Grindeanu, postarea au ilustrat-o cu o poză „furgăsită” pe site-ul Primăriei, fără a se osteni ca măcar să-i precizeze sursa. Semn că și manipularea, și plagiatul au rămas în ADN-ul celui mai mare partid al țării și atunci când își schimbă blana...",
        "label": "Crisana"
    },
    {
        "title": "Moroșanu ia banuʼ! Deși ar trebui să-i revină gratis, Primăria Oradea cumpără restaurantul din Parcul Bălcescu... pentru a-l demola",
        "text": "Primăria Oradea vrea să cumpere clădirea restaurantului Moroșanu din Parcul Nicolae Bălcescu, pentru a o demola înainte să înceapă reabilitarea zonei verzi. În schimbul clădirii, municipalitatea va plăti despăgubiri firmei Murray Press, căreia i-a concesionat în 1997 gratuit parcul, deși aceasta s-a obligat atunci ca la expirarea contractului de concesiune să predea orașului, tot gratuit, toate amenajările făcute.\n\nÎnțelegerea era clară: orașul dă gratuit Parcul Bălcescu în administrarea firmei Murray Press, care are dreptul să organizeze evenimente în schimbul întreținerii lui. La finalul contractului, investițiile făcute de aceasta în parc urmează să revină orașului, tot gratuit. Iată, însă, că după două decenii și jumătate, nu mai e așa! Acum, Primăria se pregătește să dea bani pe clădirea restaurantului Moroșanu, construită de concesionar. „Va trebui să despăgubim proprietarul”, zice primarul Florin Birta.\n\nAni de zile, Parcul Nicolae Bălcescu a găzduit chermezele de partid ale fostului Partid Democrat. Administrat două decenii și jumătate de una dintre firmele de casă ale Primăriei, Murray Press, parcul a găzduit festivaluri, serbări, concerte și tot felul de alte spectacole, aducând notorietate politicienilor din PD și bani buni firmei care l-a administrat.\n\nJaloanele afacerii au fost fixate în mandatul edilului PNL Mihai Sturza (1996 - 2000), fiind apoi modificate, repetat, exclusiv în folosul firmei, în mandatele PD-iștilor Petru Filip și Mihai Groza (2000 - 2008), dar apoi și sub liberalii Ilie Bolojan și Florin Birta (2008 - 2022).\n\nParcul Bălcescu a fost pus de la început la dispoziția Murray Press fără nicio plată, în schimbul unor lucrări de întreținere pe care Primăria le verifica superficial, fapt pentru care a și ajuns să arate asemenea unui tăpșan, cu arbori căzuți și mobilier degradat. Treptat, obligațiile firmei au fost diluate, rămânându-i doar avantajele.\n\nLa jumătatea anilor ʼ90, convins că Primăria, la fel ca statul, este un prost administrator, primarul PNL Mihai Sturza a propus externalizarea întreținerii parcului, ca să scape orașul de o cheltuială.\n\nLa inițiativa sa, în martie 1997, Consiliul Local a aprobat un Plan Urbanistic de Detaliu care stabilea lucrările necesare în parc, de la plantări până la reparații de mobilier, vopsire și altele. Hotărârea s-a dat pe „repede înainte”. „Lucrările vor demara în cursul lunii mai, în vederea pregătirii parcului pentru festivitățile dedicate Zilei de 1 iunie”, se consemna în HCL 47/1997.\n\nPe 30 aprilie, Consiliul a aprobat organizarea unei licitații pentru desemnarea firmei care să își asume obligațiile, aceasta urmând să primească în schimb, potrivit caietului de sarcini, dreptul de a exploata WC-ul public și scena pentru spectacole, precum și să desfășoare activități de comerț și să facă amenajări.\n\nDesfășurată pe 15 mai, licitația a fost adjudecată de firma Murray Press, cu care Primăria a încheiat un contract de concesiune pe 3 ani. Patroana acesteia, Florica Sălăjan , era o membră de vază a PD-ului dominat de Petru Filip, de trei ori primar, dar a știut să intre în grațiile tuturor edililor care au condus orașul și înainte, și după acesta.\n\n„Doamna Sălăjan nu prea vorbea cu funcționarii în Primărie. Intra când dorea la orice primar. Apoi, de la conducere în jos veneau propuneri de modificare a actelor”, a relatat BIHOREANULUI un angajat al Primăriei. Cert este că, indiferent cine a condus municipalitatea, contractul de concesiune a parcului a fost modificat periodic, mereu în favoarea firmei.\n\nContractul de concesiune, înregistrat cu nr. 441/1997, are doar trei pagini, ulterior fiind modificat prin patru Hotărâri ale Consiliului Local și prin opt acte adiționale.\n\nPrima schimbare s-a făcut în iunie 1998, când primarul Sturza a propus prelungirea contractului la 10 ani. Consilierii, însă, l-au prelungit generos, până la 25 de ani, Sălăjan motivându-și cererea făcută în acest sens cu investițiile suportate de firmă pentru reamenajarea WC-lui public și a scenei, dar și cu alte lucrări pe care spunea că urmează să le mai facă.\n\nÎn loc să propună altă licitație, Consiliul a aprobat un act adițional care prevedea că „la expirarea duratei de concesiune toate construcțiile și amenajările realizate de concesionar rămân în proprietatea concedentului”. Suficient de clar, nu?\n\nÎn final, însă, nu avea să fie așa. Discret, contractul a fost modificat prin noi acte adiționale. În ianuarie 2006, în ultimul mandat al primarului PDL Petru Filip, Murray Press a primit dreptul de a construi în parc un restaurant cu terasă, ceea ce a și făcut.\n\nÎn 2010, în primul mandat al primarului Ilie Bolojan , Murray Press a obținut dreptul de folosință exclusivă asupra terenului de sub restaurant, în suprafață de 728 metri pătrați, notându-și-l în CF, ceea ce i-a permis să se întabuleze ca proprietară a clădirii.\n\nÎn octombrie 2012, Murray Press a renunțat la dreptul de a mai folosi teatrul de vară, pe care l-a predat Primăriei, și a obținut compensarea unei datorii de 17.500 lei, pe care o avea fiindcă nu-și plătise impozitele, cu contravaloarea lucrărilor făcute pentru reabilitarea lui.\n\nTreptat, în administrația PNL (care a absorbit, se știe, fostul PDL) contractul de concesiune s-a redus strict la terenul de sub restaurant, chiar dacă firma își asumase obligația întreținerii întregului parc. Acordul urma să expire în 2022, în primul mandat al primarului Florin Birta, însă a fost prelungit până la sfârșitul acelui an, pentru ca ulterior și acest termen să fie decalat până în 2023, „cu posibilitatea prelungirii o singură dată, cu un an”. Altfel spus, ultimul termen nu putea depăși, sub nicio formă, anul 2024.\n\nTotuși, în 2023 Primăria a preluat întreținerea parcului, iar firma a fost pusă să achite o redevență de 74.000 lei/an în schimbul dreptului de a folosi cei 728 mp de teren de sub restaurant.\n\nDupă 27 de ani de contract, promisiunea că la încheierea acestuia toate construcțiile și amenajările „rămân în proprietatea concedentului”, adică a orașului, a ajuns literă moartă.\n\nLa sfârșitul lunii septembrie a acestui an, Consiliul Local a aprobat un proiect de 27 milioane lei pentru reabilitarea Parcului Bălcescu, ce prevede, între altele, ca teatrul de vară să fie reabilitat, locurile de joacă să fie refăcute, aleile pavate cu porfir, iar în perimetrul lui să fie plantați 166 de arbori. De asemenea, proiectul prevede demolarea restaurantului Moroșanu, pentru a face loc unei cafenele cu terasă și unor toalete cu autocurățare.\n\nAtât doar că, în loc să fie predată orașului gratuit, construcția va trebui, dintr-o dată, plătită. „Va avea loc o evaluare, iar proprietarul va fi despăgubit. Altfel, riscăm să ne dea în judecată și să câștige”, a declarat BIHOREANULUI primarul Florin Birta\n\nInteresant e că nimeni din Primărie nu mai susține preluarea gratuită a bunurilor din parc. „Chiar dacă actele din anii 90 prevedeau că la finalul contractului de concesiune construcțiile rămân orașului, nu scrie nicăieri clar că asta se va face gratuit. Nimeni nu s-a gândit acum 20 de ani să menționeze acest detaliu”, spune secretarul general al municipiului, jurista Eugenia Borbei .\n\nDeși este logic că durata mare a contractului a fost justificată tocmai prin necesitatea amortizării construcției, iar Hotărârile de Consiliu ar fi trebuit să menționeze expres dacă firma trebuia despăgubită, juriștii municipalității se feresc să ceară gratuit clădirea.\n\n„Inițial, când s-a încheiat contractul de concesiune, nu era vorba de niciun restaurant. Acum 20 de ani, Murray Press se obliga la amenajarea unor terase în schimbul întreținerii parcului. Ulterior, contractul s-a tot modificat, iar pe vremea când primar era Petru Filip s-a permis firmei construirea unei clădiri și notarea firmei ca proprietară în CF. În orice instanță vom merge, vom pierde”, susține și primarul Birta.\n\nTotuși, vina nu este doar a fostelor administrații, cum sugerează Birta, căci, privind retrospectiv, toți edilii care au gestionat concesiunea Parcului Bălcescu au acționat ca și cum ar fi reprezentat interesele firmei private, nu pe cele ale orașului.\n\nDe altfel, Birta se pregătea încă de acum doi ani să achiziționeze clădirea restaurantului, Primăria dezvăluind planul într-un referat al Hotărârii de Consiliu din decembrie 2022 prin care concesiunea fusese prelungită cu un an. „Se poate opta pentru menținerea concesionarei în incinta parcului până la elaborarea proiectului de modernizare și demararea unei proceduri de expropriere pentru construcțiile deținute de societatea Murray Press”, menționa documentul. Or, exproprierea presupune despăgubire.\n\nMai mult, Hotărârea stipula că numai strict terenul de sub local va constitui bun de retur: „Terenul revine concedentului de plin drept, gratuit și liber de sarcini, la încetarea contractului de concesiune”. Prin urmare, dacă va vrea să demoleze restaurantul, Primăria va trebui să-l achite și abia apoi se va putea folosi de locul gol. Va descoperi, la fel ca-n viață, că lucrurile „gratis” nu merită, pentru că vor trebui plătite, cândva, mult mai scump...\n\n\n\n PE BANII ORĂDENILOR. Primăria Oradea se pregătește să cumpere, din bani publici, restaurantul Moroșanu (foto), cu toate că, potrivit contractului de concesiune încheiat cu 25 de ani în urmă, ar fi trebuit să-l preia fără plată la expirare. Contractul a încetat anul trecut, iar localul este acum închis...\n\nNimeni nu știe cât va trebui să plătească orașul pentru clădirea din Parcul Bălcescu, acum închisă. „Deocamdată nu s-a comandat nicio expertiză care să ne dea un preț”, zice șeful Direcției Patrimoniu Imobiliar, Lucian Popa.\n\nNici măcar reprezentanții Murray Press nu spun cât vor pe clădire. Florica Sălăjan, prima proprietară, a vândut firma cu tot cu restaurant, în 2017, susținând că ulterior nu s-a „mai interesat” nici de ea, nici de parc.\n\nCel care a cumpărat-o, Traian Abrudan fost vicepreședinte PDL Bihor, acum director adjunct al APIA Bihor, susține că și el a vândut-o mai departe, deși în acte apare ca fiind în continuare asociat cu 60% în firmă, alături de o anume Simona Lia Brinzanik.\n\nReprezentanții Murray Press spun că au transmis Primăriei o cerere de a se pronunța cu privire la modul în care va fi rezolvată problema restaurantului, urmând ca, în funcție de răspuns, să decidă dacă se vor judeca sau nu pe prețul acestuia. Oricum, ca până acum, firma nu are decât de câștigat...",
        "label": "Crisana"
    },
    {
        "title": "PSD susține dezvoltarea infrastructurii rutiere din Bihor",
        "text": "Niciodată în istoria României nu s-a investit mai mult în construcția de autostrăzi și drumuri expres decât s-a investit în ultimii trei ani, cu PSD la guvernare și cu un ministru PSD la Transporturi!\n\nAutostrăzile și drumurile expres finanțate de guvernarea PSD și aflate în lucru în prezent le depășesc ca lungime pe cele aflate în circulație. Peste 770 de kilometri de autostrăzi și drumuri expres sunt în lucru și în proiectare, iar alți 492 de kilometri sunt în licitație. Sunt peste 1.260 de kilometri de drum de mare viteză care vor intra gradual în circulație. Este mai mult decât s-a făcut în România în anii de după 1989.\n\n„În această perioadă s-au deschis zeci de șantiere de infrastructură, în care se construiește mai mult decât tot ce s-a făcut în acest sector în ultimii 35 de ani. Dacă ar trebui să dăm un nume sugestiv guvernului pe care îl conduce Marcel Ciolacu, i-am putea spune simplu Guvernul Investițiilor”, a precizat Aurel Mohan, președintele PSD Bihor.\n\nSe lucrează la Autostrada Transilvania, Autostrada Moldovei, Autostrada Unirii, Drumul Expres Pitești - Craiova și la A1 Pitești-Sibiu, prima autostradă care va traversa Carpații și va lega Portul Constanța și Capitala României de restul Europei.\n\nO cincime (adică 20%) din autostrăzile României s-au dat în circulație din momentul intrării PSD la guvernare în decembrie 2021: 225 de kilometri din totalul celor 1.115 de kilometri de drum de mare viteză, de care dispunem în acest moment. Dacă guvernele precedente ar fi avut un ritm similar, astăzi în România am fi putut circula pe 2.600 de kilometri de drumuri de mare viteză.\n\nFondurile alocate pentru investiții în infrastructura de transport depășesc dublul sumei alocate în urmă cu trei ani. De la 11 miliarde de lei în 2022 s-a ajuns ca în anul 2024 să se depășească 20 de miliarde de lei. Iar în fiecare an, toate sumele alocate au fost utilizate, fiind mereu suplimentate.\n\nEste o creștere fără precedent, care arată determinarea PSD de a investi în infrastructura care dezvoltă România.\n\nCe ne propunem în următorii 5 ani\n\n”Obiectivul prioritar al PSD pentru următorii cinci ani - când vom avea un președinte social-democrat în persoana domnului Marcel Ciolacu, iar PSD va fi parte din coaliția care va guverna România - este să conectăm toate regiunile țării la rețeaua de autostrăzi, astfel încât să generăm oportunități economice pe tot teritoriul național, să reducem decalajele de dezvoltare și să determinăm un efect de multiplicare, estimat de specialiști, de peste 40 miliarde de euro în economie, în urma investițiilor în infrastructură” a mai declarat Aurel Mohan.\n\nConform Programului de țară ” ” prezentat de Marcel Ciolacu, candidatul PSD la președinția România, în ritmul actual, până în 2029, România poate depăși 2.000 km de autostrăzi și drumuri expres, adică aproape dublu față de cei 1.115 km de care dispune în prezent.\n\nPentru a dezvolta infrastructura de transport a României, Guvernul va folosi banii din fonduri europene aflate la dispoziție în acest ciclu de finanțare, fondurile alocate prin PNRR și bugetul de stat: ținta este de 27 miliarde de euro!\n\n”Doar conectate prin autostrăzi sau drumuri de mare viteză, orașele și județele, deci inclusiv Oradea și Bihorul, vor cunoaște o dezvoltare accelerată și un plus de cel puțin 1 punct procentual la rata de creștere economică, în fiecare an. Ceea ce înseamnă salarii mai mari, pensii crescute, investiții mai multe în sănătate, educație, cultură etc”, a ținut să precizeze Aurel Mohan, președintele PSD Bihor.\n\nO rețea dezvoltată de drumuri va duce la creșterea siguranței în trafic și la creșterea accesului la rețeaua de transport rutier. Experții estimează o reducere cu 80% a accidentelor rutiere din România și acces direct și indirect la 70% dintre românii din zonele urbane, fapt care va determina o creștere a turismului intern.\n\n”Autostrăzile și drumurile rapide înseamnă, pe de altă parte, mai puțin timp pe drumuri și mai mult timp acasă, alături de cei dragi, pentru românii din țară și străinătate care folosesc rețeaua de transport. Este un alt beneficiu, non-material, dar extrem de important pentru foarte mulți dintre cei care folosim șoselele României”, a conchis președintele PSD Bihor.\n\n”În calitate de parlamentar și de fost președinte al PSD, am susținut întotdeauna dezvoltarea infrastructurii rutiere în județul Bihor. Dovadă stau miliardele de euro care s-au investit în județ în acest scop și proiectele deja finalizate în guvernările PSD, precum și cele aflate acum în execuție”, a declarat într-o conferință de presă deputatul PSD, Ioan Mang.\n\nPrintre proiectele mari de infrastuctură rutieră din județul Bihor finalizate de guvernările PSD din ultimii ani se numără modernizarea DN 76 Oradea - Vârfuri - Deva; DN 79 Oradea - Arad; DN 19E Biharia - Marghita (finalizat în 2019-2020), DN 19B Săcueni-Marghita, Centura orașului Săcueni; tronsonul de autostradă A3 ”Transilvania” Biharia - Vama Borș II; drumul legătură Oradea - Biharia/Autostrada Transilvania (dat circulației în martie 2024), parte a viitorului Drum Expres Oradea-Arad, un alt proiect important de infrastructură al guvernării PSD.\n\nrumul Expres Oradea-Arad, acesta are o lungime de 120 km și face parte din Via Carpatia, o șosea strategică ce leagă Marea Baltică, Marea Neagră, Marea Egee, cel mai scurt traseu din Nordul în Sudul Europei.\n\nVă aduc aminte că despre Via Carpatia s-a vorbit prima dată în Bihor în 2018, când Consiliul Județean Bihor, condus atunci de UDMR și PSD, a organizat o conferință internațională pe tema dezvoltării infrastructurii rutiere transeuropene, cu scopul realizării unui cadru de colaborare pentru implementarea acestui proiect. La acel eveniment am fost prezenți reprezentanți ai județelor Bihor, Satu Mare, Arad și Timiș, precum și reprezentanți ai autorităților și partenerilor din Ungaria, Slovacia și Polonia”, a ținut să precizeze Ioan Mang, fost vicepreședinte al Consiliului Județean Bihor în perioada 2016-2020.\n\nLa acestea se adaugă tronsoanele aflate în lucru între Suplacu de Barcău și Chiribiș și Chiribiș - Biharia din Autostrada A3 „Transilvania”, șantiere măcinate de probleme vreme de ani de zile și pe care tot guvernarea PSD și ministrul Transporturilor de la PSD au reușit să le rezolve astfel încât contractele de execuție să poată fi semnate, lucrările urmând a fi începute în perioada imediat următoare.\n\nPe lângă proiectele de dezvoltare a infrastructurii rutiere din județul Bihor, PSD și Ministerul Transporturilor, condus de Sorin Grindeanu, au reușit semnarea tuturor contractelor pentru electrificarea și modernizarea magistralei de cale ferată Episcopia Bihor - Oradea - Cluj-Napoca.\n\nTot în acest domeniu al căilor ferate, merită menționat faptul că Oradea este unul dintre cele 13 municipii interconectate prin cele 58 de trenuri electrice noi achiziționate de Guvernul Ciolacu. Este vorba de o investiție în valoare de 3,3 miliarde de lei din bani europeni.\n\n„Vorbim așadar de investiții majore, complexe, dar și necesare în Bihor, de la drumuri naționale, drumul expres spre Arad, legăturile de autostradă cu Ungaria, continuarea lucrărilor la Autostrada A3 spre Sălaj și Cluj și modernizarea rețelei de cale ferată. Toate aceste activități, inițiative și proiecte de infrastructură de transport, implementate sau susținute de Partidul Social Democrat înseamnă oportunități certe pentru a asigura creșterea economică, crearea de noi locuri de muncă și dezvoltarea județului Bihor”, a concluzionat Ioan Mang.",
        "label": "Crisana"
    },
    {
        "title": "Sindicatul Lucrătorilor Poştali critică managementul defectuos al conducerii şi cere demisia directorului general - Poșta aproape de faliment",
        "text": "„Deciziile şi declaraţiile recente, urmate de clarificări contradictorii, reflectă o lipsă totală de viziune, competenţă şi responsabilitate, punând în pericol viitorul acestei instituţii fundamentale pentru infrastructura naţională. Privatizarea şi liberalizarea unor sectoare esenţiale în România au generat multiple provocări şi nemulţumiri în rândul populaţiei. În contextul managementului defectuos al Companiei Naţionale Poşta Română, problema devine şi mai evidentă\", se arată într-un comunicat al organizaţiei sindicale, semnat de preşedintele SLPR, Florin Daniel Gheorghiu.\n\n Sindicaliştii susţin că, de la preluarea mandatului, directorul general Valentin Ştefan a luat decizii şi a semnat contracte care au dus la o scădere semnificativă a cotei de piaţă a companiei. \n\n „Sub conducerea sa, compania şi-a redus prezenţa în sectorul de curierat la doar 5% din piaţă, o situaţie alarmantă pentru un actor care ar trebui să fie lider în acest domeniu. În loc să dezvolte divizia de curierat şi să implementeze soluţii moderne, a fost desfiinţată divizia Prioripost, ceea ce a generat haos în reţeaua poştală. Acum, acelaşi tip de haos este planificat prin închiderea oficiilor poştale, o măsură care echivalează cu un sabotaj deliberat al companiei\", arată SLPR.\n\n Potrivit sindicatului, politica managerială a CNPR pune bazele unei retrageri complete a Poştei Române de pe piaţa serviciilor poştale şi de curierat, transferând controlul acestora către operatori privaţi.\n\nSLPR susţine, de asemenea, că declaraţia recentă a lui Valentin Ştefan, conform căreia „oficiile poştale nu sunt profitabile şi nu au niciun viitor,\" a generat un val de panică şi a subminat încrederea publicului şi partenerilor de contract în Compania Naţională Poşta Română. \n\n „Aceasta nu este prima dată când directorul general face declaraţii iresponsabile care afectează grav imaginea companiei. Ulterior, clarificările venite din partea companiei au încercat să contrazică declaraţia iniţială, dar caracterul duplicitar şi mincinos al acestei abordări este evident. Nu putem accepta ca un manager care ar trebui să reprezinte stabilitatea şi progresul să contribuie, prin declaraţii nesăbuite, la destabilizarea companiei şi la îndepărtarea clienţilor\", se mai arată în poziţia sindicatului, citată de Agerpres.\n\n Sindicaliştii mai spun că, în trei ani de mandat, conducerea companiei nu a reuşit să implementeze măsuri reale pentru redresarea şi modernizarea CNPR. Aceştia consideră că, în loc să atragă contracte majore şi să diversifice sursele de venit, Poşta Română a rămas dependentă aproape exclusiv de contractele acordate de stat, cum ar fi: livrarea pensiilor şi a cupoanelor de pensii; distribuirea cardurilor sociale prin programele MIPE; transmiterea deciziilor de recalculare a pensiilor.\n\n„Această lipsă de direcţie şi de responsabilitate managerială afectează direct cei peste 23.000 de angajaţi ai Poştei Române, care sunt forţa vitală a companiei. Mai mult, clienţii companiei, confruntaţi cu incertitudinea creată de astfel de declaraţii, sunt împinşi spre concurenţă, ceea ce agravează situaţia financiară a companiei\", conchide Sindicatul Lucrătorilor Poştali.\n\n Pe lângă demisia directorului general, sindicaliştii mai solicită: instituirea unui plan naţional de redresare, care să includă modernizarea, diversificarea serviciilor şi recâştigarea încrederii publicului; implicarea angajaţilor şi sindicatelor în procesul de decizie, pentru a asigura transparenţă şi soluţii sustenabile; monitorizarea strictă a activităţii conducerii companiei, pentru a preveni alte greşeli strategice sau declaraţii dezastruoase.\n\n Sindicatul Lucrătorilor Poştali din România cere Guvernului să intervină de urgenţă „pentru a proteja acest serviciu public esenţial, să ia măsuri decisive împotriva actualei conduceri şi să iniţieze un plan serios de modernizare şi redresare\".",
        "label": "Crisana"
    },
    {
        "title": "La Spitalul de Psihiatrie din Ştei, - Pacienți bătuți și ținuți în mizerie",
        "text": "Spitalul de Psihiatrie din Ştei se află în centrul unui mare scandal după dezvăluirile făcute de publicația Observator. Conform unui raport al Consiliului de Monitorizare a Implementării Convenției ONU, pacienții sunt bătuţi, torturați, hrăniți cu alimente stricate, ţinuţi în condiţii mizere. Pentru a-i calma, se folosea chiar un pistol cu electroşocuri.\n\nAngajaţii Consiliului de Monitorizare a Implementării Convenției ONU privind Drepturile Persoanelor cu Dizabilități au stat trei zile (între 17 și 20 septembrie 2024) la Spitalul de Psihiatrie din Ştei pentru a documenta modul în care angajații își făceau datoria. Aceștia ar fi descoperit că personalul medical folosea un pistol cu electroşocuri pe pacienţi.\n\n„Din cadrul discuţiilor cu pacienţii, echipa de monitorizare a reţinut că aceştia sunt bătuţi, agresaţi fizic şi verbal, ameninţaţi şi electrocutaţi cu aparat de electroşocuri, aparat care a fost găsit în salonul nr.1, etaj 2 al secţiei 1 Psihiatrie, bărbaţi, care era folosit de personalul angajat al spitalului. Aparatul a fost ridicat de inspectorul de monitorizare și predat organelor de poliție. (...) Tot în cadrul aceleiași secții, echipa de monitorizare a mai constatat că 5 pacienți prezentau echimoze la nivelul feței și pe diferite zone ale corpului. Din discuțiile cu 3 dintre aceștia (2 pacienți fiind nonverbali), a reieșit că sunt bătuți de infirmierii și îngrijitorii de pe secție, indicând chiar numele acestora”, scrie în raportul Consiliului de Monitorizare a Implementării Convenţiei ONU privind Drepturile Persoanelor cu Dizabilităţi.\n\nInformaţiile au fost negate de managerii instituţiei, conform publicației Observator, care au recunoscut că există două cercetări în curs: una penală şi una internă.\n\n„Cel care a adus aparatul în spital a declarat că l-a adus pentru a-l folosi ca lanternă, pentru că el avea şi un dispozitiv cu lanternă. Sunt cinci pacienţi asupra cărora au fost găsite echimoze şi vânătăi”, a declarat Horia Miara, managerul spitalului.\n\nConform inspectorilor, în curtea Spitalului există o gheretă improvizată de unde pacienții își cumpără produse alimentare „dar echipa nu a putut stabili dacă aceasta ar funcționa legal, deoarece este neinscripționată, nu prezintă un orar de funcționare, nu se poate identifica societatea comercială care o administrează (din discuțiile cu pacienții, aceștia au arătat că merg și cumpără produse de acolo și, deși prețurile nu sunt afișate, aceștia plătesc cât li se cere pe produse). De asemenea, echipa de monitorizare a aflat, din discuțiile cu pacienții, dar și din discuțiile cu unii angajați, care au dorit să vorbească, că acea gheretă ar fi deținută de un infirmier”, se arată în raport.\n\nUn alt aspect subliniat se referă la condițiile în care erau ținuți pacienții. Conform raportului, pardoseala şi pereții saloanelor sunt în stare avansată de degradare și murdare, camerele nu dispun de ventilație corespunzătoare (aer condiționat), dușurile nu au uși și perdele. În Secţia de bărbaţi, la etajul doi, păturile nu aveau lenjerii, saltelele erau murdare și mucegăite. Unele nu aveau nici măcar huse, iar pacienţii dormeau direct pe bureţi. Asta, deşi în magazie se găseau atât lenjerii noi, cât şi perne, şi saltele. De altfel, spitalul a fost obligat să le arunce. Şi cel mai probabil, asta făceau la sosirea echipei Observator. Însă nu erau aruncate, ci arse direct în curte, iar fumul gros a declanşat alarma de incendiu în spital.\n\n„La momentul vizitei, în unele saloane persista un miros greu de urină, amestecat cu miros de alimente râncede. (...) Echipa a mai constatat și alimente cu termen de consum expirat și pâine fără termen de valabilitate și fără inscripția celui care o fabrică. (...) În oficiul alimentar unde se porționează mâncarea, vesela era spălată în găleți, iar coșul era plin cu resturi de mâncare din ziua anterioară. În acest oficiu, era un miros înțepător de resturi de mâncare stricată”, se mai precizează în raport.\n\n„Toate saloanele spitalului sunt echipate corespunzător, toate au paturi. V-aş invita să vedeţi, dacă doriţi, pentru că lucrurile au luat o turnură nedorită şi până la urmă este important ca adevărul să iasă la iveală”, ar fi spus Horia Miara, managerul spitalului, conform Observator.\n\nComisia care a făcut verificările a sesizat ANPC pentru ca au fost găsite alimente expirate. Spitalul a fost amendat cu 25 de mii de lei. Ultimul control al DSP Bihor a fost cu 3 zile înaintea celui făcut de echipa de monitorizare. Și Ministerul Sănătăţii face verificări.\n\nConform raportului Consiliului de Monitorizare a Implementării Convenției ONU privind Drepturile Persoanelor cu Dizabilități, din 2021 şi până în acest an, în Spitalul de Psihiatrie din Ştei au murit 24 de oameni. 11 dintre ei s-au înecat cu mâncare.\n\nConsiliul de Monitorizare este o autoritate autonomă sub control parlamentar înființată pentru a proteja, promova și monitoriza modul în care drepturile persoanelor cu dizabilități, aflate în instituții, sunt respectate.\n\nConform site-ului oficial al Ministerului Sănătății, Spitalul de Psihiatrie și pentru Măsuri de Siguranță Ștei este „Spital public de monospecialitate de interes național”, se află în subordinea Ministerului Sănătății, și internează pacienți din 11 județe.",
        "label": "Crisana"
    },
    {
        "title": "Trei medalii pentru tinerii sportivi de la Şcoala de Lupte „Ştefan Rusu”, la întrecerile din Serbia şi Tg. Mureş",
        "text": "Tinerii sportivi ai Şcolii de Lupte „Ştefan Rusu” Oradea au fost au luat parte în weekend la două competiţii oficiale, una internaţională, desfăşurată în Serbia, la Senta, iar cealaltă, naţională, rezervată luptătorilor de 17 ani, la Târgu Mureş.\n\nÎn Serbia, la Senta, la Cupa Tisa, competiţie care a reunit sportivi din Ungaria, Croaţia, Slovenia, Cehia, Bosnia Herţegovina, Slovacia, Serbia şi România, clubul orădean a participat cu trei luptători, Dominic Ghiuro, Andrei Biriş şi Harris Sabău.\n\nÎntrecerile desfăşurate în Sala Sporturilor din oraşul sârb au fost rezervate micilor luptători de la categoriile de vârstă de U9, U11, U13 şi U15.\n\nCei trei orădeni au fost însoţiţi de vicepreşedintele clubului, George Ghiuro, şi au fost coordonaţi de antrenorul Vlad Toia.\n\nDintre aceştia, cel mai bun rezultat l-a obţinut Dominic Ghiuro, sportiv care a reuşit să cucerească medalia de argint în limitele categoriei 25-28 kg a stilului greco-roman.\n\nAndrei Biriş s-a clasat pe locul 5, iar Harris Sabău a pierdut ieşirea din grupe.\n\nRezultatele au fost apreciate de conducerea clubului orădean, care i-a felicitat pe sportivi şi antrenori şi a ţinut să mulţumească părinţilor „pentru implicare şi susţinerea acestei deplasări”, dar şi companiei care le-a „asigurat transportul în condiţii de confort şi siguranţă”.\n\nTot în weekend, alţi luptători de la Şcoala de Lupte „Ştefan Rusu” Oradea, dar un pic mai mari, au fost angrenaţi la Târgu Mureş, la întrecerile Campionatului Naţional Individual de Lupte U17.\n\nProgramată la Sala Sporturilor „Simon Ladislau” din Târgu Mureş, competiţia rezervată cadeţilor României la lupte a reunit la start peste 300 de tineri sportivi, care s-au întrecut în execuţii tehnice.\n\nDintre orădeni, Matei Pelean a reuşit să urce pe treapta a treia a podiumului în cadrul categoriei 60 kg a stilului greco-roman, reuşind să cucerească, astfel, medalia de bronz, în cadrul unei categorii intens disputate şi la care s-au înscris 19 sportivi. La rândul ei, Simona Puşcaşu, sportivă care se pregăteşte şi la clubul orădean, a reuşit şi ea să se claseze pe locul III, în timp ce Adrian Seica a părăsit competiţia din faza grupelor.\n\nCei trei sportivi sunt elevi ai Liceului Internaţional Agora şi s-au bucurat la această competiţie de susţinerea colegilor care au fost alături de ei la Tg. Mureş, însoţiţi de prof. Adrian Roşca.\n\nDelegaţia orădeană a fost condusă de preşedintele clubului, Beniamin Pelean, iar antrenor delegat a fost Ionel Puşcaşu. Aceştia s-au arătat mulţumiţi de rezultatele obţinute. De pregătirea sportivă a luptătorilor de la Şcoala de Lupte „Ştefan Rusu” Oradea se ocupă, alături de antrenorul Ionel Puşcaşu, și antrenorii Vlad Toia şi Magolna Boroş.",
        "label": "Crisana"
    },
    {
        "title": "Handbaliştii de la CSM Oradea au două jocuri pe teren propriu",
        "text": "Handbaliştii de la CSM Oradea vor disputa următoarele două jocuri pe teren propriu, într-un interval de trei zile. Mai întâi, duminică, 10 noiembrie, bihorenii vor primi replica formaţiei CSU Constantin Brâncuşi Târgu Jiu, în cadrul campionatului Diviziei A, pentru ca mai apoi, miercuri, 13 noiembrie, roş-albaştrii să evolueze în Cupa României, cu echipa de primă ligă CSM Vaslui. Ambele jocuri vor avea loc la Arena Antonio Alexe.\n\nDuminică, meciul cu gorjenii de la CSU Constantin Brâncuşi Târgu Jiu este programat cu începere de la ora 17, iar disputa de miercuri din cupă va începe de la ora 18:30. La ambele jocuri, intrarea spectatorilor va fi liberă.\n\nÎn ceea ce priveşte disputa de duminică, ea va opune două vecine de clasament. CSM Oradea ocupă locul 3, cu 12 puncte, în timp ce CSU Constantin Brâncuşi este pe locul 4, cu 9 puncte.\n\nPartida contează pentru etapa a 8-a, prima a returului campionatului Seriei A a Diviziei A şi o are pe echipa orădeană favorită, întrucât şi în tur, pe 15 septembrie, elevii antrenorului Cosmin Liberţ s-au impus clar la Târgu Jiu, cu scorul de 39-22.\n\nÎntre timp CSM Oradea a acumulat patru victorii şi a suferit două înfrângeri, în timp ce gorjenii de a Târgu Jiu au câte trei victorii şi trei înfrângeri.\n\nDisputa dintre CSM CSU Oradea şi CSU Constantin Brâncuși Târgu Jiu este prima din cadrul etapei a 8-a din Seria A a Diviziei A, celelalte dueluri urmând a avea loc joi, 14 noiembrie.",
        "label": "Crisana"
    },
    {
        "title": "Antrenorul Gheorghe Mulţescu a murit la 72 de ani - Zi de Zi",
        "text": "Fostul antrenor Gheorghe Mulţescu a murit, duminică, la vârsta de 72 de ani. El fusese internat la urgențe în cursul acestei săptămâni, din cauza unei pneumonii, dar și cu probleme cauzate de accentuarea bolii Alzheimer, relatează Digi Sport.\n\nAntrenorul care a pregătit-o ultima dată pe Dinamo în îndelungata sa carieră a încetat din viață sâmbătă seară. Anunțul a fost făcut pe Instagram de către fostul ofițer de presă al „Câinilor Roșii”, Ionel Culina, același care a informat publicul că Mulțescu se afla în spital. Ca jucător, Mulţescu a debutat la Steaua în 1963 şi a mai jucat la Jiul, Dinamo, CSM Suceava, Rocar şi UTA. Cu Dinamo a câştigat de 3 ori campionatul şi de două ori Cupa României.",
        "label": "Crisana"
    },
    {
        "title": "Bihorel: Cum combate concetățeanul nostru Relu Ruginitu’ misticismul",
        "text": "Concetățeanul nostru căruia prietenii îi spun Relu Ruginitu’ este o victimă a bigotismului.\n\nOmul a fost arestat pentru că a prădat în mai multe rânduri niște lăcașuri de cult și niște case parohiale, alegându-se cu sume frumușele, semn că sărăcia nu e foarte mare în acest domeniu de activitate.\n\nSigur că, în alt context istoric, de exemplu în Evul Mediu, ar fi fost considerat haiduc, nu hoț, pentru că ia de la bogați, adică de la preoți, și dă săracilor, adică lui.\n\n1. După arestare, Relu a constatat pe propria piele că, dacă nu te bate Dumnezeu, are grijă Poliția.\n\n2. La cât de mare e o casă parohială în zilele noastre, omul nostru era convins că pradă o biserică.\n\n3. Norocul bisericilor devastate a fost că individul nu a râvnit la odoarele de aur, care aparțin de domeniul de activitate al altor neamuri de-ale sale.\n\n4. În comunism, pentru asemenea fapte, era făcut membru de partid și primea bilet de odihnă în stațiunile patriei.\n\n5. Pentru că infractorul a devalizat și cutia milei, preoții au venit cu propunerea ca donațiile să se facă direct pe card.\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "Bihorel: La galerie se înjură-n prostie",
        "text": "Echipa de fotbal FC Bihor stă bine: galeria ar face față cu brio unui campionat rural de înjurături, doar cu punctele din clasament avem probleme.\n\nAm văzut la lucru mâna de oameni care au scandat permanent la meciul cu craiovenii lui Mititelu.\n\nAcum aud că la meciul cu Csíkszereda, printre altele lideri în Liga a II-a, au băgat din top sudalme la adresa maghiarilor.\n\nCât de tăntălău să fii să faci asta în Oradea, unde nu există român să nu aibă un prieten maghiar sau un maghiar să nu fi cunoscut o prietenă româncă?\n\nCa să nu mai apară astfel de probleme, se impun măsuri urgente:\n\n2. Ca să fim siguri că nu se aude niciun sunet, suporterii vor fi duși la vestiare, oricum acolo e mai cald și nu-i plouă.\n\n3. Cei care totuși nu se pot stăpâni să nu înjure, să o facă în limba engleză și să li se adreseze rușilor.\n\n4. Nicio echipă din Liga a II-a să nu mai vină la Oradea, pentru că, după cum se vede, băștinașii nu suportă „viniturile”.\n\n5. Suporterii să fie amendați de Poliție, iar procesul verbal să fie scris în limba maghiară.\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "Rheinmetall cumpără Automecanica Mediaș - Zi de Zi",
        "text": "Tranzacția prin care producătorul de arme și vehicule militare german Rheinmetall cumpără pachetul majoritar de acțiuni la producătorul român de vehicule Automecanica Mediaș a fost finalizată, compania românească urmând să funcționeze sub denumirea de Rheinmetall Automecanica.\n\nAnaliștii apreciază deja că, prin această tranzacție, fabrica din Mediaș va avea un rol-cheie în menținerea pregătirii operaționale a vehiculelor de luptă construite în Occident pentru Ucraina, precum și în asigurarea suportului logistic, iar forțele dislocate pe flancul estic al NATO vor putea conta pe timpi de răspuns mai rapizi și pe lanțuri de aprovizionare mai robuste. În plus, Rheinmetall va fi acum un partener principal al forțelor armate române, precum și al celor din țările vecine, cu o gamă semnificativ extinsă de produse și servicii.\n\nPe termen mediu, Rheinmetall estimează potențialul anual de vânzări al Automecanica la aproximativ 300 de milioane de euro și se așteaptă ca totalul comenzilor primite în anul financiar curent să fie în intervalul de trei cifre în milioane de euro.\n\nÎn aprilie, tranzacția a fost avizată de Consiliul Concurenței. Grupul german va deține un pachet de 72,5% din acțiunile companiei românești.\n\nRheinmetall este unul dintre cei mai mari producători de muniție din lume și cel mai mare din Germania. Are deja fabrici în Statele Unite, Canada, Australia, Regatul Unit, Austria, Țările de Jos și Germania, având în total circa 34.000 angajați în 139 locații din întreaga lume. La finele anului trecut, Rheinmetall a încheiat un contract cu guvernul României în vederea modernizării sistemelor de apărare antiaeriană ale țării. Contractul se ridică la o valoare de 325 de milioane de euro și include livrarea a patru sisteme, precum și asigurarea de pregătire, piese de schimb și alte servicii. Mai multe dintre sistemele emblematice ale Rheinmetall au fost implementate în Ucraina. De altfel, Ucraina a înființat, în toamnă, o societate mixtă de apărare cu Rheinmetall AG pentru a întreține și repara armele occidentale trimise pentru a ajuta Kievul împotriva invaziei pe scară largă a Rusiei.\n\nRheinmetall cooperează cu Automecanica din 2022, când cei doi parteneri și-au unit forțele pentru a opera o unitate de întreținere și reparații pentru vehicule militare în Satu Mare. În primăvara anului trecut, Rheinmetall a amenajat un centru militar de întreținere și logistică la Satu Mare, pentru a asigura mentenanța armelor folosite pentru războiul din Ucraina. În toamnă, Rheinmetall a apreciat că profitabilitatea sa din al treilea trimestru a crescut datorită cererii puternice de arme și muniții și se așteaptă că profitul operațional să depășească estimările consensuale cu 15%. Rheinmetall a declarat că anticipează un profit pentru trimestrul al treilea de 191 milioane de euro, peste o estimare consensuală de 165,4 milioane de euro, și o marjă de profit operațional de 10,9%, comparativ cu un consens de 9,4%, invocând economii de scară din creșterea volumelor.\n\nCu sediul la Dusseldorf, vestul Germaniei, Rheinmetall produce printre altele tunul pentru tancurile Leopard 2, utilizate de mai multe armate din Europa și care urmează să fie livrat și Ucrainei, precum și Panzerhaubitze 2000, un obuzier care este deja folosit de armata ucraineană. Automecanica a fost înființată în 1941 sub denumirea ASAM: Atelierele de Stat pentru Aeronautica Mediaș. Atelierele Speciale Autocamioane Mediaș (A.S.A.M), companie din grupul Automecanica, este producător autorizat în: producția și repararea de cisterne transport lichide petroliere, combustibili auto și de aviație (diverse capacități), de cisterne transport lichide chimice, transport bitum fierbinte, lichide alimentare, apă industrială și apă potabilă; producția și repararea suprastructuri vidanje și semiremorci vidanje pentru reziduuri petroliere, reziduri periculoase (diverse capacități); producție stelaje pentru transport gaze tehnice, substanțe chimice, platforme pentru stelaje; autorizată să efectueze inspecții tehnice ADR (conform normelor ADR) autovehicule și vehicule transport produse periculoase. În toamnă, compania a anunțat că își va extinde producția în domeniul transportului public electric, urmând să scoată pe piață tramvaie, metrouri și trenuri electrice. Compania românească Automecanica Mediaș a prezentat atunci, la Busworld 2023, cel mai important târg internațional de profil, primul autobuz electric și a anunțat că are în plan un tramvai, un tren electric rapid și un metrou.",
        "label": "Crisana"
    },
    {
        "title": "Orașul duhorilor: Beciul unui bloc de pe Aleea Rogerius e inundat săptămânal cu reziduuri menajere (FOTO/VIDEO)",
        "text": "Problema deversărilor de dejecții din canalizarea orașului, prin rețeaua de ape pluviale, direct în Peța și Crișul Repede, dezvăluită săptămâna trecută de BIHOREANUL, este chiar mai duhnitoare decât părea. Locatarii unui bloc de pe Aleea Rogerius s-au plâns lui Bihorel că beciul imobilului lor este inundat aproape săptămânal cu reziduuri menajere, tot prin rețeaua rezervată apelor de ploaie.\n\nProblema persistă de câțiva ani, iar mirosurile pestilențiale și riscul de îmbolnăvire i-au determinat pe oameni să pună mână de la mână ca să monteze fose septice în beci, menite să colecteze mizeriile care refulează, dar nici acestea nu fac față.\n\nOamenii s-au plâns Primăriei și Companiei de Apă Oradea de nenumărate ori, de fiecare dată primind aceleași explicații: cele două rețele interferează și, până nu vor fi înnoite, nu se va schimba nimic.\n\nAșa că oamenii rămân tot cu rahatul în beci, fără să simtă binefacerile de a trăi într-un oraș dezvoltat și frumos, cum apare în reclame...",
        "label": "Crisana"
    },
    {
        "title": "Un singur punct pentru echipele bihorene de fotbal în etapa din weekend a Ligii a III-a",
        "text": "Formaţiile bihorene de fotbal au reuşit să obţină un singur punct în runda cu numărul 11 din cadrul campionatului Ligii a III-a, etapă care s-a desfăşurat în weekend. Doar Lotus Băile Felix a reuşit să înregistreze un rezultat de egalitate, scor 0-0, cu liderul Seriei a 9-a, CSC Peciu Nou, în timp ce Crişul Sântandrei şi CS Diosig, care au evoluat în deplasare, au cedat, ambele, la limită, cu 0-1, pe terenul celor de la CSM Olimpia Satu Mare și, respectiv, Sănătatea Cluj.\n\nLa Sânmartin, Lotus Băile Felix a încheiat aşa cum a început, cu 0-0, duelul cu formaţia timişeană de pe primul loc al Seriei a 9-a, CSC Peciu Nou, după un joc echilibrat, dar cu ocazii mai clare ale oaspeţilor.\n\nPartida a fost întreruptă cu 10 minute înainte de final, după o accidentare serioasă a jucătorului formaţiei bihorene Raul Tămaş, care s-a ciocnit violent cu capul de un adversar. După ce a primit îngrijiri medicale pe teren, el a fost transportat la spital pentru investigaţii suplimentare.\n\nEl a fost diagnosticat cu traumatism vertebro-medular cervical și a fost externat la cerere, dar va purta guler cervical o perioadă și i s-a recomandat pauză de la efort pentru o lună.\n\nÎn clasament, după acest egal, Lotus Băile Felix rămâne pe locul 5, cu 16 puncte.\n\nÎn Seria a 10-a, în schimb, evoluând în deplasare, nici Crişul Sântandrei şi nici CS Diosig nu au reuşit să cucerească vreun punct, ambele au pierdut cu 0-1.\n\nFotbaliştii de la Crişul Sântandrei au jucat pe terenul celor de la CSM Olimpia Satu Mare, unde au cedat cu scorul de 0-1, după ce la pauză tabela indica egalitate, 0-0.\n\nGazdele, care luptă pentru accesul la barajul de promovare, şi-au adjudecat toate cele trei puncte puse în joc, deşi şi cei de la Crişul au avut ocazii şi chiar au trimis mingea în bară, în finalul primei reprize, prin Robert Popescu.\n\nUnicul gol al întâlnirii l-a reuşit ivorianul Mamorou Sanogo, la nouă minute de la reluare, el înscriind pentru CSM Olimpia în minutul 54, cu o lovitură de cap.\n\nDeşi apoi cei de la Crişul au încercat să restabilească egalitatea, ei nu au mai reuşit acest lucru, astfel că partida s-a încheiat cu victoria gazdelor cu scorul de 1-0.\n\nÎn urma acestui eşec, Crişul Sântandrei rămâne pe locul 5, cu 17 puncte, la egalitate cu formaţia de pe poziţia a 4-a, CSM Sighetu Marmaţiei, dar şi cu Sănătatea Cluj de pe locul 6.\n\nÎn această partidă, antrenorul Călin Cheregi a trimis în teren echipa: I. Anca Trip – L. Hadadea, R, Turcan, D. Stan, S. Gondor – C. Trip (min. 73 A. Bagoly), Al. Sorian (min. 73 A. Hosu), G. Cherman, V. Costea (min. 73 L. Prundaru) – Sg. Pop (min. 73 R. Pașca) şi R. Popescu (min. 82 D. Maghiar).\n\nCei de la CS Diosig au avut programat meci la Cluj Napoca, în această rundă, pe terenul celor de la Sănătatea, care au reuşit să se impună cu scorul de 1-0, după un gol marcat tot în repriza a doua prin juniorul Mihai Bonţ, care a înscris cu un şut din colţul careului.\n\nBihorenii se pot declara, însă, nemulţumiţi de arbitraj, chiar în ultimul minut Norbert Lorincz solicitând un penalty, după un presupus fault în careu, dar arbitrul nu numai că nu a acordat lovitură de la 11 metri, ci l-a şi sancţionat cu cartonaş galben pe jucătorul bihorean pentru simulare.\n\nCS Diosig rămâne astfel cu 5 puncte, pe ultimul loc în clasamentul Seriei a 10-a, dar, după jocul prestat, dă semne că poate ieşi din zona periculoasă a ierarhiei.\n\nÎn meciul de la Cluj, cu cei de la Sănătatea, antrenorul principal Zoltan Vig, care este ajutat acum şi de Ciprian Dianu, a trimis în teren echipa: K. Fila – D. Bora, B. Mintaș, C. Letan, D. Judea (min. 80 L. Țifra), Ed. Marina, N. Lorincz, Ad. Popa, L. Nicoară (min. 60 R. Lukacs), C. Covaciu (min. 60 T. Tamas) şi D. Marina (min. 65 P. Chiș-Toie).",
        "label": "Crisana"
    },
    {
        "title": "AMR, 2 săptămâni: Grabă „electorală” nocturnă la șantierul viitorului pasaj Decebal (FOTO)",
        "text": "Muncitorii mobilizați pe șantierul viitorului pasaj Decebal lucrează, începând de săptămâna trecută, până noaptea târziu.\n\nDupă o perioadă de relativă acalmie, primarul Florin Birta a cerut constructorilor să facă posibilă redeschiderea circulației tramvaielor și a autobuzelor înainte de alegerile parlamentare, pentru ca orădenii să aibă cale deschisă către secțiile de votare.\n\nConform graficului stabilit, probele de circulație peste platforma pasajului ar trebui să se facă pe 22 noiembrie, pentru ca, în funcție de rezultate, circulația să fie reluată chiar în aceeași zi.\n\nEste cel de-al treilea termen stabilit de Primărie pentru redeschiderea traficului în zonă, după ce primele două termene - anunțate pentru 9 septembrie, la deschiderea școlii, și apoi în octombrie - au fost amânate. Atunci, edilul a dispus și înlocuirea vechii magistrale de apă din azbest care trece pe mijlocul Bulevardului Decebal.\n\nAcum, având în vedere încărcătura politică a momentului, noul termen va fi, probabil, respectat. Ca să nu intre orădeanul supărat în cabina de vot...",
        "label": "Crisana"
    },
    {
        "title": "Tranzacțiile imobiliare din iulie, peste nivelul ultimilor doi ani - Zi de Zi",
        "text": "Tranzacțiile imobiliare din iulie, peste nivelul ultimilor doi ani\n\nÎn primele șapte luni din acest an au fost tranzacționate 92.044 apartamente la nivel național, în creștere cu 16% față de nivelul înregistrat în aceeași perioadă a anului trecut, când au fost parafate aproape 79.000 de tranzacții.\n\nS-au vândut aproape 15.000 de noi locuințe în luna iulie, cu 21% mai multe decât în iulie anul trecut, potrivit datelor de la Agenția Națională de Cadastru și Publicitate Imobiliară (ANCPI).\n\nAtât în București, cât și în județele cu cele mai mari municipii, s-au înregistrat creșteri ale numărului de apartamente vândute. Capitala conduce, fiind și cea mai mare piață imobiliară, cu peste 28.300 de locuințe vândute în perioada ianuarie-iulie 2024. Creșterea anuală este de 21%.\n\nTimiș a revenit a doua cea mai mare piață, unde s-au parafat 5.810 de tranzacții și a depășit Iașiul, care conducea clasamentul după primele trei luni din acest an. Iașiul se află pe locul doi, cu 5.523 de tranzacții, urmat de Cluj, cu 5.078 de tranzacții.\n\nDeși anul trecut județul Brașov a fost cea mai mare piață imobiliară după București, anul acesta pare să-și fi pierdut din avânt și se află de-abia pe locul cinci, potrivit calculelor Economica.net pe baza datelor ANCPI, cu o scădere de 5% față de nivelul înregistrat în aceeași perioadă a anului trecut.",
        "label": "Crisana"
    },
    {
        "title": "PNL Bihor, la Parlamentare: O echipă puternică pentru Oradea și Bihor (FOTO)",
        "text": "Într-o conferință de presă organizată de PNL Bihor astăzi, 17 octombrie, Florin Birta, primarul Oradiei, a prezentat o parte din echipa care va reprezenta județul Bihor la alegerile parlamentare din 1 decembrie 2024: senatorul Arina Moș și fostul prefect Dumitru Țiplea.\n\nTema conferinței a fost importanța continuării proiectelor de dezvoltare ale orașului Oradea și județului Bihor, dar și contribuția fiecărui candidat la sprijinirea comunității locale la nivel național.\n\nPrimarul Municipiului Oradea, Florin Birta, a subliniat importanța sprijinirii proiectelor de dezvoltare ale orașului și județului, având încredere în echipa PNL care va candida la parlamentare. Acesta a evidențiat buna colaborare cu cei doi candidați, Arina Moș și Dumitru Țiplea.\n\n„ Doamna Arina Moș și domnul Dumitru Țiplea sunt două personalități care și-au dovedit competențele și dedicarea pentru comunitatea noastră. Experiența lor va permite să fie adevărați ambasadori ai dezvoltării Bihorului și Oradiei la nivel central ”, a declarat Florin Birta.\n\nDe asemenea, acesta a subliniat realizările echipei liberale în județul Bihor, oferind ca exemplu cei 70 de kilometri de drumuri construiți de Consiliul Județean Bihor în zona metropolitană și în județ în ultimii patru ani.\n\n„ Gândiți-vă cum ar arăta infrastructura din România, dacă fiecare Consiliu Județean din țara aceasta ar fi făcut același lucru. Este momentul ca România să adopte modele de dezvoltare bazate pe investiții solide în infrastructură, școli și spitale, așa cum s-a întâmplat în Bihor ”, a adăugat Florin Birta.\n\nSenatorul Arina Moș, cea care deschide lista pentru Camera Deputaților la alegerile din decembrie, a vorbit despre experiența sa în administrația publică și despre angajamentul său de a continua să sprijine comunitatea bihoreană prin inițiative legislative bine structurate.\n\nPrintre inițiativele legislative pe care le-a promovat se numără modificarea legii finanțelor publice pentru facilitarea accesării fondurilor europene, sprijinul pentru persoanele cu dizabilități, îmbunătățirea legislației privind protecția victimelor, și crearea unui cadru favorabil pentru mediul de afaceri.\n\n„ Rolul meu ca parlamentar este de a iniția proiecte legislative care să deblocheze anumite situații și să sprijin administrația locală și județeană. Am reușit, prin diferite inițiative, să fac acest lucru, iar susținerea comunității noastre va continua. Suntem o echipă puternică, vom fi sprijini pentru Bihor”, a precizat Arina Moș.\n\nArina Moș a punctat și nevoia de a crea o legătură mai strânsă cu Bucureștiul pentru a dezvolta proiecte care să sprijine familiile și tinerii din Oradea și Bihor: „ Îmi doresc ca Oradea să fie acasă pentru tinerii noștri, iar România să devină un loc în care să își dorească să trăiască și să se dezvolte .”\n\nFostul prefect Dumitru Țiplea, candidat pentru un loc în Camera Deputaților, a subliniat contribuția sa în coordonarea instituțiilor publice și în sprijinirea mediului privat, domeniu în care are o experiență vastă de 20 de ani. Acesta a subliniat importanța unei bune colaborări între sectorul public și cel privat pentru a asigura o dezvoltare sustenabilă a județului Bihor.\n\n„ Mediul privat este esențial pentru România, iar fără sprijin pentru acest sector, nici mediul public nu poate funcționa corect. Am gestionat companii, am coordonat peste 50 de instituții publice și am dobândit o experiență vastă în rezolvarea problemelor complexe ”, a declarat Dumitru Țiplea.\n\nAcesta a vorbit și despre importanța simplificării actului administrativ, punând accent pe necesitatea ca legislația să pună pe primul loc cetățenii. „ Trebuie să ne asigurăm că cetățeanul este pe primul loc, nu funcționarul, și că soluțiile sunt transparente și eficiente. Am peste 100 de acte normative la care o să lucrez imediat după ce o să iau mandatul de parlamentar ”, a adăugat Dumitru Țiplea.\n\n- extinderea sistemului de irigații pentru terenurile agricole din județul Bihor și identificarea surselor de finanțare;\n\n- îmbunătățirea legislației privind transferul intra/extra comunitar de deșeuri și stabilirea unor condiții clare în care aceste activități pot fi efectuate de agenții economici;\n\n- stabilirea unei proceduri simplificate prin care locuitorii din zona munților Apuseni să poată avea acces mai ușor la facilitățile acordate pentru energie electrică și gaze.",
        "label": "Crisana"
    },
    {
        "title": "CJP Bihor- Bilete de tratament disponibile",
        "text": "Casei Judeţene de Pensii Bihor i-au fost repartizate 151 bilete de tratament balnear, aferente seriei 19, începând cu data de trei decembrie, pentru mai multe stațiuni din țară.\n\nBiletele de tratament sunt valabile pentru următoarele stațiuni: Buziaș - 2 bilete, Covasna - 6 bilete, Felix - 45 bilete, 1 Mai - 50 bilete, Mangalia - 2 bilete, Moneasa - 18 bilete, Ocna Șugatag - 2 bilete, Olănești - 4 bilete, Turda - 2 bilete, Tușnad - 2 bilete, Vatra Dornei - 11 bilete, Căciulata - 3 bilete și Tășnad - 4 bilete.\n\n„Biletele se pot ridica de la sediul instituţiei noastre, zilnic, conform programului de lucru, de luni până joi, între orele 8.00-14.00, vineri, între orele 8.00-12.00, până în data de 20 noiembrie. Redistribuirea biletelor de tratament va avea loc la data de 21 noiembrie, începând cu ora 8.00”, anunță reprezentanții Casei de Pensii Bihor.\n\nBiletele de tratament se eliberează personal titularului sau unei alte persoane desemnate prin procură autentificată la notarul public din care să rezulte că mandatarul este împuternicit să îl ridice.",
        "label": "Crisana"
    },
    {
        "title": "Fuga de candidați: Doar două locuri de afișaj în Oradea pentru pretendenții la Președinția României (FOTO)",
        "text": "Până în a doua jumătate a lunii decembrie, când se vor încheia alegerile parlamentare şi cele prezidenţiale, agenda publică este plină de mesaje electorale.\n\nToţi candidaţii se înghesuie să ajungă la urechile şi ochii alegătorilor prin orice mijloc cu putinţă, visând probabil ca românii să le vadă mutrele chiar şi când clipesc.\n\nPe străzile din Oradea, însă, cei 14 candidaţi la alegerile prezidenţiale nu prea au cum să se afişeze în faţa electorilor, în campania electorală fiindu-le permis să-şi lipească posterele doar în locurile anume autorizate de Primărie.\n\nDupă ce Biroul Electoral Central a decis ca locurile de afişaj să fie diferite pentru candidaţii la prezidenţiale faţă de cele pentru aspiranţii la un loc în Parlament, Primăria s-a zgârcit la amplasamentele pentru cei dintâi şi a aprobat doar două asemenea locuri, unul în Parcul Brătianu, celălalt în Parcul 1 Decembrie.\n\nÎn schimb, pentru alegerile parlamentare, a amplasat 12 locuri de afişaj, prin toate cartierele. Prezidenţiabilii sunt vizibili, aşadar, doar pentru cei care ies la mişcare în parcuri, pesemne ca să le dea un imbold s-o ia la fugă...",
        "label": "Crisana"
    },
    {
        "title": "Cutremur de 5,4 Richter produs în Vrancea-Buzău. Nu a produs pagube materiale sau victime. - Zi de Zi",
        "text": "Cutremur de 5,4 Richter produs în Vrancea-Buzău. Nu a produs pagube materiale sau victime.\n\nInstitutul pentru Fizica Pământului a revizuit datele cutremurului. Conform celui mai recent comunicat, magnitudinea a fost 5,4, iar adâncimea 126,8 km.\n\nUPDATE, ora 18.30: Potrivit IGSU, până la această oră nu au fost primite apeluri la 112 și nici nu au fost semnalate pagube materiale sau victime.\n\nCutremurul s-a simțit atât în România (de la București, până la Sfântu Gheorghe, Vâlcea, dar mai ales spre Bacău, Vaslui și Iași), precum și în Republica Moldova. Președinta Maia Sandu a fost surprinsă în timpul unui interviu în direct la postul de televiziune Moldova 1.\n\nÎn ziua de 16.09.2024, 17:40:21 (ora României), s-a produs în ZONA SEISMICA VRANCEA, BUZAU un cutremur semnificativ cu magnitudinea ML 5.2, la adâncimea de 140 km.\n\nCutremurul s-a produs la 57km NV de Buzau, 58km SE de Sfantu-Gheorghe, 61km E de Brasov, 64km V de Focsani, 73km NE de Ploiesti.",
        "label": "Crisana"
    },
    {
        "title": "Antibiotice Iași a început vânzările de produse injectabile în Italia, Polonia, Franța, Bulgaria. A realizat și prima livrare pe piața din Emiratele Arabe Unite - Zi de Zi",
        "text": "Antibiotice Iași a început vânzările de produse injectabile în Italia, Polonia, Franța, Bulgaria. A realizat și prima livrare pe piața din Emiratele Arabe Unite\n\nProducătorul român de medicamente Antibiotice Iași a început vânzările de produse injectabile în Italia, Polonia, Franța, Bulgaria.\n\nCÎn luna Iunie a fost realizată prima livrare pe piața din Emiratele Arabe Unite. Acum, compania are în planificare înregistrarea de noi produse pentru a crește prezența în această piață.\n\nCu plan de investiții de 40,96 milioane lei, Antibiotice raportează pentru pentru prima jumătate a anului creșteri ale afacerilor și câștigului net. Majorare de peste o treiem și a datoriilor. Antibiotice Iași (ATB) a realizat în primul semestru venituri totale de 379,96 milioane lei, în creștere cu 7,78% față de cele de 352,54 milioane lei din exercițiul financiar precedent. „Extinderea portofoliului de produse contribuie major la dezvoltarea companiei Antibiotice pe piața internă și pe piețele internaționale. Extinderea portofoliului de produse se realizeaza atât prin activitatea proprie de cercetare-dezvoltare, cât și prin in business development (contracte in-licensing)”, spune compania în raportarea semestrială. În același interval de raportare, cheltuielile totale au urcat cu 7,70%, la 301,53 milioane lei, de la 279,97 milioane lei. Astfel, compania afișează un profit net de 74,19 milioane lei, 19,66% mai mare decât cel de 62,00 milioane lei obținut la S1 2023. Pe întreg anul trecut, câștigul net a fost de 81,09 milioane lei.",
        "label": "Crisana"
    },
    {
        "title": "Bătălia pentru Parlament: Cum se desfășurau campaniile electorale și alegerile generale în Bihorul interbelic (FOTO)",
        "text": "Alegerile legislative erau şi în perioada interbelică foarte importante, într-o lume politică fragmentată şi confruntată cu extremismul atât de dreapta, cât şi de stânga.\n\nÎn contextul campaniei electorale de acum pentru Parlament şi Preşedinţie, BIHOREANUL vă prezintă câteva aspecte interesante ale procesului electoral local de pe vremuri.\n\nMajoritatea partidelor active în Bihor în anii 1920 erau relativ noi. Excepţie făcuse, în primii ani, Partidul Naţional Român, creat în 1881, a cărui organizaţie locală era condusă de avocatul Aurel Lazăr. Mai nouă era organizaţia Partidului Social Democrat din Transilvania, devenit treptat socialist şi apoi comunist.\n\nAtât PNR, cât şi PSD şi comuniştii au avut priză la public datorită liderilor carismatici şi cunoscuţi pentru apărarea drepturile românilor, dar şi fiindcă în zonă exista o bază de masă muncitorească. Un electorat numeros avea şi Partidul Maghiar, înfiinţat în Bihor în 1925, votat şi de evreimea locală.\n\nPartidul Naţional Liberal al lui Ion I.C. Brătianu, dezvoltat în Bihor în 1920, a urcat greu în preferinţele electoratului, dând câţiva primari ai Oradiei, între care Nicolae Zigre jr. şi Tiberiu Moşoiu , fiul generalului Traian Moşoiu, la rându-i liberal.\n\nUn alt partid, cel Ţărănesc, apărea în judeţ în 1925, iar un an mai târziu fuziona cu PNR, formând Partidul Naţional Ţărănesc. Aurel Lazăr a preluat şefia organizaţiei locale la insistenţele lui Iuliu Maniu, după ce la început nu fusese de acord cu fuziunea.\n\nAlte formaţiuni active erau Partidul Poporului, înfiinţat în 1918 de generalul Alexandru Averescu, Liga Apărării Naţional Creştine (partid fascist) şi partidul evreiesc.\n\nPrimele alegeri parlamentare organizate în Bihorul interbelic au avut loc în 2-9 noiembrie 1919, într-o atmosferă entuziastă Atunci, în baza votului universal proaspăt introdus, a fost ales primul Parlament al României Mari, cu 827 de membri (568 deputaţi, 236 senatori, 19 senatori de drept şi 4 reprezentanţi ai universităţilor).\n\nPNR a câştigat scrutinul cu 85%, Bihorul având 19 deputaţi şi 8 senatori, între care A. Lazăr, protopopul Petru E. Papp din Răbăgani, avocatul Partenie Cosma, învăţătorul Nicolae Firu şi vicarul ortodox Roman Ciorogariu.\n\nParlamentul a funcţionat doar câteva luni, în 3-7 iunie 1920 fiind organizate noi alegeri. Bătălia s-a dat între PP şi PNR, formaţiunea lui Averescu abuzând de faptul că era la guvernare pentru a-şi asigura victoria. După cum se arată în monografia , în Beliu, Ceica, Marghita şi Tileagd, de pildă, PNR-iştii au fost împiedicaţi să-şi depună candidaturile, fapt consfinţit chiar de prefectul Gheorghe Bacaloglu\n\nDe altfel, la mai toate alegerile, autorităţile obişnuiau să comită abuzuri în favoarea partidelor aflate la putere. Averescu însuşi a candidat în circumscripţia Beiuş, unde a primit numai 7 voturi, rezultat validat de Camera Deputaţilor într-o şedinţă discretă.\n\nDupă un an şi jumătate, pe fondul demisiei Guvernului Take Ionescu, în 7-8 martie 1922 aveau loc noi alegeri parlamentare, câştigate de PNL. În Bihor au fost aleşi 10 deputaţi şi 5 senatori, dintre care 11 liberali şi restul 4 PNR-işti.\n\nConform Constituţiei din 1923, puterea legislativă era exercitată de Rege şi Reprezentaţiunea naţională, formată din Adunarea Deputaţilor şi Senat, iar puterea executivă aparţinea exclusiv Regelui. Parlamentarii erau aleşi prin vot universal, egal, direct, obligatoriu şi secret, pe circumscripţii electorale. Senatorii puteau fi votaţi numai de persoane având minimum 40 de ani, dar în fiecare judeţ era şi un senator ales de consilierii judeţeni şi locali din oraşe şi comune.\n\nDe asemenea, fiecare universitate alegea, din rândurile sale, câte un senator, şi mai erau şi senatori de drept: moştenitorul Tronului (de la 18 ani), mitropolitul, episcopii ortodocşi şi greco-catolici, câte un reprezentant al fiecărei confesiuni şi preşedintele Academiei. Alegerile se organizau în zile diferite pentru Camera Deputaţilor şi Senat.\n\nParlamentul ales în 1922 a avut un mandat complet, astfel că următoarele alegeri au fost în 25-31 mai 1926. La guvernare era PP cu sprijinul PNL. În Bihor, pentru Cameră au votat 72.000 de persoane, victoria fiind a PNR, în urma unei campanii în care opoziţiei i-au fost interzise adunările electorale şi i-a fost cenzurată propaganda.\n\nÎn vară s-au organizat alegeri parţiale pentru un loc de deputat, în Bihor înregistrându-se candidatura şi victoria scriitorului Mihail Sadoveanu , din partea PP. Scrutinul a pricinuit scandal, conform ziarului , numeroşi cetăţeni fiind împiedicaţi de jandarmi să voteze. În Aleşd, mai multe persoane ar fi rupt cordonul jandarmilor pentru a intra în secţia de votare.\n\nDupă doar un an, după demisia Guvernului Barbu Ştirbey, în 7 şi 14 iulie 1927 aveau loc noi alegeri, câştigate în Bihor de PNL cu 45,6%, urmat de PNŢ cu 29,1%. Bihorenii au trimis în Parlament, printre alţii, pe Aurel Lazăr, Traian şi Tiberiu Moşoiu şi Alexandru Vaida Voevod.\n\nŞi atunci au fost scandaluri. Vaida a fost reţinut de jandarmi la Ceica, în Săcueni poliţia a confiscat cărţile de alegător ale mai multor sute de localnici, iar în Oradea cei care nu au vrut să le predea au fost arestaţi sau bătuţi. În unele sate s-au răspândit zvonuri că alegerile s-ar fi amânat sau era vreo epidemie, ca ţăranii să nu meargă la vot.\n\nLa finele anilor 1920, bihorenii s-au orientat către naţional-ţărănişti, aceştia câştigând alegerile din decembrie 1928 cu 62,2%. Terenul fusese pregătit de Guvernul Maniu, care schimbase prefecţii liberali cu naţional-ţărănişti. Totuşi, aceştia erau separaţi în două facţiuni. Unul dintre candidaţi, Atanase Mavrodin , a fost bătut în Tileagd după ce Teodor Roxin, din facţiunea opusă, le-ar fi spus sătenilor că ar fi liberal.\n\nCriza economică din 1929-1933 a complicat lucrurile. După demisia Guvernului Mironescu din aprilie 1931, în 1-6 iunie erau organizate noi alegeri. De data asta, bihorenii i-au preferat pe liberali, aliaţi în Uniunea Naţională cu adepţii prim-ministrului Nicolae Iorga, cărora le-au acordat aproape o treime din voturi, faţă de PNŢ, care luase o cincime. În Oradea, pe primul loc s-a clasat Partidul Maghiar, urmat de Blocul Muncitoresc, dar listele comuniştilor au fost anulate de o Comisie parlamentară şi mandatele lor redistribuite.\n\nZiarul liberal a acuzat că, pentru a convinge sătenii să voteze listele guvernamentale (ţărăniste), \"au fost obligaţi toţi cârciumarii din comune să împartă băutură gratuită, în schimbul unui bon semnat de prefectul judeţului\". Pe de altă parte, ziarul ţărănist scria că ţăranul Teodor Mal din Picleu ar fi fost omorât de \"bătăuşi electori liberali\".\n\nPremierul Iorga a fost înlocuit de Regele Carol II cu Alexandru Vaida Voevod, noul executiv organizând alegeri în iulie 1932. PNŢ a redevenit prima opţiune a bihorenilor, primind 44,6% din voturi, dar în Oradea majoritar ungurească a învins tot Partidul Maghiar. Prezenţa la urne a fost de 92,3%, însă asta însemna numai 7.167 alegători, la o populaţie a urbei de 80.000 locuitori. În localităţi precum Episcopia Bihor, Chişlaz sau Tămaşda, Jandarmeria a ridicat numeroase carnete de alegător, ducând la scăderea numărului de votanţi.\n\nÎn noiembrie 1933 Vaida a demisionat, iar Parlamentul a fost dizolvat, prin urmare în decembrie au urmat noi alegeri. În Bihor, la fel ca la nivel naţional, victoria a fost a liberalilor, care au primit 49% din sufragii. Au format şi Guvernul, condus până în 1937 de Gheorghe Tătărescu. Acesta a demisionat în noiembrie 1937, Parlamentul a fost dizolvat, iar pe 20-28 decembrie s-a organizat un nou scrutin.\n\nAvea să rămână ultimul democratic din România interbelică, prezentându-se la vot un număr record de bihoreni, peste 85.000. Circa 40% i-au votat pe liberali, iar 21% pe ţărănişti, în Oradea cei mai mulţi mergând \"pe mâna\" Partidului Maghiar.\n\nÎn februarie 1938, Regele Carol II demitea Guvernul Octavian Goga şi promulga o nouă Constituţie, instituind dictatura regală. Ulterior, toate partidele au fost dizolvate, exceptând Frontul Renaşterii Naţionale, partidul regal. Deşi s-au mai ţinut alegeri în 1-2 iunie 1939, FRN a fost singurul înscris în cursă, după un an schimbându-şi denumirea în Partidul Naţiunii. A fost cel cu care Regatul României întâmpina pierderile teritoriale din 1940...\n\nIdeile bolşevice s-au manifestat în Bihor din 1919, prin Partidul Socialist din Transilvania şi Banat. Mişcarea comunistă bihoreană s-a dezvoltat din cea socialistă şi după model sovietic, prin filiala Partidului Comunist din România, liderii săi fiind Rozvány Jenő şi Breiner Béla, înconjuraţi de un nucleu consistent, cu nume sonore din antreprenorii locali, precum Ullmann Sándor, Gyármati Miklós, Szenkovits Sándor, Mogyorós Sándor. Aveau relativ mulţi adepţi, majoritatea muncitori şi afacerişti evrei şi maghiari, numărul lor urcând până la 17.000.\n\nDupă scoaterea în afara legii a PCdR în 1924, comuniştii au activat clandestin, întrunindu-se în case conspirative şi difuzând manifeste. În alegeri au continuat să candideze în cadrul Blocului Muncitoresc-Ţărănesc, iar Rozvány chiar a fost pe cale să devină primar al Oradiei după alegerile din 1926, când a primit cele mai multe voturi ale consilierilor locali, numai că Guvernul l-a numit pe Gheorghe Tulbure. Comuniştii au candidat şi la următoarele alegeri, organizând grupări puternice şi în Beiuş şi Salonta.\n\nDupă un an petrecut la Moscova, Rozvány a fost arestat în 1932 şi 1935, la fel ca mulţi alţi comunişti bihoreni în 1928, 1931 şi 1934-1935, fiind condamnaţi de Tribunalul militar din Cluj pentru spionaj şi propagandă comunistă.",
        "label": "Crisana"
    },
    {
        "title": "Cu Dumnezeu, înainte! Primăria Oradea va amenaja o parcare în vecinătatea Bisericii Baptiste Speranța (FOTO)",
        "text": "Anii electorali sunt proști pentru afaceri, fiindcă există incertitudinea viitoarei guvernări, dar se arată buni pentru biserici, pentru că, în încercarea de a-și mări șansele, politicienii devin mai darnici.\n\nDupă ce în ultima ședință din precedentul mandat, Consiliul Local Oradea a aprobat cedarea către parohii, cu titlu gratuit, a 8.000 mp de terenuri de sub trei lăcașe de cult ortodoxe, municipalitatea mai face un gest de bunăvoință.\n\nPrimăria va amenaja o parcare cu 61 locuri în vecinătatea Bisericii Baptiste Speranța din strada Thurzó Sándor, printr-o investiție de 3,4 milioane lei, documentele fiind deja aprobate, așa încât lucrarea să se facă cel târziu la începutul anului viitor.\n\nPentru realizarea parcării de 4.300 mp, municipalitatea va expropria circa 2.500 mp spre șoseaua de centură, în prezent spații virane, contra unei sume de circa 148.000 euro.\n\nParcarea, ce-i drept, va fi publică, căci va putea fi folosită și de angajații altor două firme care au sediile în zonă, dar investiția îi vine bisericii ca o mănușă. Una încălzită cu ocazia strângerilor de mână din octombrie, când la inaugurarea clădirii BBSO au fost invitați președintele CJ Bihor, Ilie Bolojan, primarul Florin Birta, viceprimarii și alți liberali...",
        "label": "Crisana"
    },
    {
        "title": "România primește 127 de milioane de dolari de la Norvegia, pentru cumpărarea unui sistem de apărare antiaeriană, în locul celui donat Armatei Ucrainene. - Zi de Zi",
        "text": "România primește 127 de milioane de dolari de la Norvegia, pentru cumpărarea unui sistem de apărare antiaeriană, în locul celui donat Armatei Ucrainene.\n\nMinisterul român al Apărării a salutat inițiativa Norvegiei, anunțată la Reuniunea Consiliului statelor nordice de la Reykjavik, acolo unde este prezent și Volodimir Zelenski, președintele Ucrainei.\n\nAchiziția contribuie la consolidarea securității și apărării spațiului aerian al României și al NATO, prin înnoirea și extinderea capabilităților de apărare antiaeriană, se arată în comunicatul ministerului. În plus, “prin această contribuție semnificativă, Norvegia demonstrează nu numai sprijinul său ferm pentru România, dar și angajamentul față de securitatea aliată. Continuăm să stăm împreună alături de Ucraina în aceste momente critice”.\n\nLa sfârșitul lunii august, MApN a trimis în parlament proiectul de lege pentru donarea către Ucraina a unui sistem de apărare antiaeriană Patriot încă neoperaționalizat. Legea a fost votată rapid și a fost promulgată de președintele Iohannis pe 5 septembrie.\n\nLa momentul respectiv, Ministerul a precizat că guvernul va cumpăra un sistem similar, din fonduri nerambursabile. Armata mai dispune de alte două sisteme, care sunt operaționale.",
        "label": "Crisana"
    },
    {
        "title": "Pagubă, de la Puia: Cum a abonat șeful DGASPC Bihor, Călin Puia, trei firme la bugetul instituției, fără vreo licitație",
        "text": "În ședințe se laudă că impune disciplina și are grijă ca fiecare leuț să fie cheltuit cu chibzuință. În realitate, a girat direcționarea a milioane de lei în conturile unor firme de casă, racordate la bugetul instituției prin achiziții directe, cu ocolirea licitațiilor, care au „neajunsul” că pot fi câștigate de alte firme, ce oferă bunuri și servicii la prețuri mai mici decât cele agreate.\n\nÎn nici doi ani, sub conducerea directorului Călin Puia, DGASPC a cheltuit peste 5,71 milioane lei pentru produse și servicii contractate exclusiv prin achiziții directe de la trei firme. Nu întâmplător, două aparțin soților unor subalterne promovate ca șefe de centre pentru copii și adulți cu dizabilități, iar una e controlată de familia unui evazionist celebru, condamnat la ani grei de închisoare...\n\nCu o săptămână în urmă, BIHOREANUL dezvăluia cum le hărțuiește șeful DGASPC Bihor pe angajatele care nu-i sunt obediente, făcând din asta o obsesie imediat după ce a revenit în funcția de director general, în ianuarie 2023. O ocupa din 2012, dar în 2018 fusese suspendat, căci ajunsese inculpat pentru tăinuirea bătăilor aplicate de educatori minorilor din Centrul pentru Copii cu Probleme Psihosociale din Oradea. Scăpat de răspundere prin prescriere, Puia a luat la ochi angajate care au depus mărturie că l-au informat despre abuzuri, fără ca el să sesizeze Poliția. În câteva luni, le-a desființat posturile unora, iar altora le-a făcut zile fripte pentru a le alunga din DGASPC.\n\nAnul acesta, opresiunea a continuat. După un control al Camerei de Conturi Bihor care constatase „prestarea în perioada 2021-2022 a unor servicii sociale fără ca acestea să fie licențiate”, chiar dacă auditorii nu au găsit un prejudiciu, Puia l-a „inventat”, susținând că instituția nu trebuia să achite serviciile ONG-urilor ce îngrijeau adulți cu handicap în 13 centre externalizate, ale căror licențe nu fuseseră actualizate. A înființat o comisie care să susțină că prin plata lor instituția a fost păgubită cu 19,41 milioane lei, dar fiindcă după 3 luni de verificări aceasta a constatat că n-a existat niciun prejudiciu - banii fiind plătiți fundațiilor pentru servicii contractate legal și prestate în mod real - Puia a înființat o altă comisie, care i-a făcut pe plac, în doi timpi și trei mișcări.\n\nÎn baza raportului dictat al acesteia, Puia a dispus recuperarea a câte 2,15 milioane lei de la 9 funcționare, deși femeile au funcții, atribuții și competențe diferite, deci nici măcar nu puteau fi vinovate în mod egal. Prin urmare, au contestat dispozițiile, iar una a sesizat și Comisia de Disciplină a CJ Bihor, care acum cercetează abuzurile, la final putând recomanda sancționarea directorului.\n\nDe ce șeful DGASPC prigonește funcționarele? Ca să scape de „indisciplinați” și să aducă în locul lor „oameni de încredere”, susțin subordonații. Nu mai puțin de 12 salariate s-au transferat deja la alte instituții - CJ Bihor, primăriile Oradea și Sânmartin, DASO, AJPIS.\n\nPe un post astfel eliberat la compartimentul Achiziții, a fost angajat un „pilos”: Alin Lugojan, cu al cărui tată Puia a fost prieten la cataramă, și a cărui soție, Alina Lugojan, fusese angajată și ea, la Serviciul pentru Evaluarea Persoanelor Adulte cu Handicap. Bineînțeles, prin concursuri, căci în sectorul bugetar le câștigă adesea „cine trebuie”, după vechiul sistem PCR - Pile, Cunoștințe, Relații.\n\nCompartimentul Achiziții este unul de maxim interes, deoarece prin el se cheltuie o parte din bugetele DGASPC, de aproape 100 milioane lei anual. La asemenea sume, s-ar putea crede că instituția organizează licitații peste licitații, doar că nu e așa. Anul acesta, de pildă, DGASPC a publicat doar 31 anunțuri pentru proceduri de achiziții competitive, menite să asigure servicii și bunuri la prețuri cât mai mici. Nu mai puțin de 30 au fost pentru achiziții de aparatură electrocasnică finanțate cu fonduri europene din PNRR, deci licitațiile nu puteau fi evitate, la fel cum nu putea fi ocolită nici achiziția unor servicii de îngrijire a 15 adulți cu dizabilități. Așadar, acesta a rămas singurul serviciu finanțat din bugetul propriu pe care instituția l-a scos la licitație!\n\nÎn „epoca” Puia, în schimb, DGASPC a abonat la banii pentru bunuri și servicii trei firme de casă, exclusiv prin achiziții directe. Una dintre ele, D&F Global Security SRL, are ca obiect de activitate „servicii privind sisteme de securitate”, iar unic asociat și administrator este Dănuț Gherman, soțul Laviniei Gherman, promovată în primul „mandat” al directorului - cel dinaintea suspendării din 2018 - ca șefă a Complexului Rezidențial pentru Copii cu Dizabilități Oradea, cu 6 case de tip familial, un centru de zi și o locuință pentru victimele violenței domestice.\n\nLegăturile D&F Global Security cu DGASPC datează chiar de la înființarea firmei, din 2016, când a „luat” trei achiziții directe pentru lucrări de instalare a unor sisteme de alarmă împotriva incendiilor, pentru prevenirea incendiilor și de securitate, în valoare totală de 722.424 lei, suma reprezentând trei sferturi din cifra de afaceri a firmei pe anul respectiv, care a fost de 962.327 lei. Afacerile au continuat și în anii următori, 2017 și 2018, dar în acesta din urmă, când directorul era „pe făraș” din cauza problemelor penale, achizițiile de la firma familiei Gherman au scăzut la doar 7, în valoare de 103.098 lei.\n\nNoroc că Puia a redevenit șef anul trecut! În 2023, DGASPC a făcut 38 de achiziții directe de la D&F Global Security, în valoare totală de 344.531 lei (o treime din cifra de afaceri pe întregul an, de 1,009 milioane lei), pentru montarea de senzori de fum și anti-incendii, televizoare, camere web, routere și altele.\n\nAnul acesta, până în 3 septembrie, numărul achizițiilor directe de la această firmă a crescut la 71, iar valoarea a ajuns la 484.171 lei, pentru lucrări precum curățirea a 163 aparate de aer condiționat, instalări și încărcări cu freon, montări de routere. Instituția a plătit, de pildă, câte 300 lei pentru curățarea unui aparat de aer condiționat, câte 1.000 lei pentru instalarea unui asemenea aparat și 418 lei pentru un router care pe Emag costă între 99 și 350 lei.\n\n„Toate aceste servicii puteau fi achiziționate prin proceduri competitive, prin cerere de ofertă sau licitație, «la pachet», pentru a se obține prețuri mai mici. Un ordonator de credite riguros și corect știe de la începutul anului ce va achiziționa, face un plan de achiziții în care include toate bunurile și serviciile din aceeași categorie și, dacă suma depășește pragul valoric de 270.120 lei prevăzut de Legea achizițiilor publice, face licitație. Achizițiile directe s-au făcut «pe bucăți» pentru a se contracta o anume firmă”, a explicat BIHOREANULUI un specialist în achiziții.\n\nCAPITALISM CU... ASISTENȚA SOCIALĂ. Atât Lavinia și Dănuț Gherman (stânga), cât și Lavinia Matei (dreapta), angajați ai DGASPC și totodată parteneri „mascați” de afaceri cu instituția, își afișează fără rețineri bunăstarea și alura de VIP-uri pe Facebook\n\nLa fel a descoperit BIHOREANUL că stau lucrurile și cu achizițiile de la Top Construct Bihor SRL, deținută și administrată de Flaviu Matei, soțul Laviniei Matei, șefa Complexului de Servicii Sociale din Râpa, ajunsă pe funcție anul trecut, după revenirea lui Puia la șefia DGASPC. De altfel, întreaga familie a fost angajată în instituție: Viorica Matei (soacra), Tudor Horje (văr) și Ramona Matei (cumnată) sunt animatori, iar Marius Matei (tot cumnat) administrator de centru.\n\nÎn 2023, instituția a făcut de la Top Construct Bihor 33 de achiziții directe, în valoare de 1,95 milioane lei, pentru reparații, zugrăveli, montat pavaj, gresie și faianță la centre din județ și la sediul din Oradea. Pe 19 septembrie, de pildă, firma a „prins” 235.150 lei pentru „reparații corp clădire C2 și C3, amenajare centru de zi”, după ce în 20 iulie își asigurase 64.169 lei pentru „reparații corp C3 și C2”, în 29 iunie 199.818 lei pentru „servicii de curățenie și igienizare DGASPC sediu”, iar pe 28 iunie 176.068 lei pentru „lucrări de reparații generale și de renovare DGASPC Bihor corp clădire C2/C3”.\n\nAltfel spus, lucrări de același tip și la aceeași clădire, estimate la 675.205 lei, au fost divizate în patru, deși puteau fi licitate împreună cu altele similare, pentru întreaga instituție, în loc să fie achiziționate tot direct de la Top Construct, așa cum s-a procedat și pentru reparații la Locuințele Protejate Dacia din Oradea (59.823 lei), Arc din Beiuș (19.905 lei) și Frankfurt din Oradea (79.782 lei), la Centrul de Zi pentru Recuperarea Copiilor cu Dizabilități Oradea (25.788 lei), centrele Mugurașii (30.845 lei), Ciupercuțe (30.901 lei), Buburezele (19.671 lei) și altele.\n\nAnul acesta, până la finele lunii august, DGASPC a făcut alte 12 achiziții directe de la Top Construct Bihor, în valoare de 1,70 milioane lei, pentru curățenie la sediul DGASPC (269.514 lei), diverse reparații și renovări la Adăpostul de Noapte pentru Copiii Străzii (una de 108.993 lei, alta de 45.000 lei, ambele în aceeași zi de 30 august), la castel Ciutelec (387.760 lei), la Casa de Tip Familial Pasărea Măiastră din Oradea (52.777 lei) etc.\n\nDacă banul public era gestionat cu responsabilitate, spune specialistul în achiziții, DGASPC trebuia să facă nu achiziții directe separat pentru fiecare centru, ci o licitație pentru un contract-cadru, care să includă toate centrele.\n\nMetoda cumpărărilor directe a fost folosită și pentru asigurarea alimentelor, DGASPC Bihor făcând anul acesta nu mai puțin de 114 achiziții directe, în valoare totală de 1,228 milioane lei, de la firma Evoil Gaz SRL. Evident, nu denumirea acesteia, care sugerează un furnizor de produse petroliere, o putea recomanda. Ci mai degrabă personajul care o controlează prin interpuși...\n\nÎn acte, firma îl are ca unic asociat și administrator pe un anume Cosmin Cozma, dar pentru contactarea ei datele înregistrate în Sistemul Electronic de Achiziții Publice indică adresa de e-mail a Mihaelei Govoreanu, soția celebrului Ion Govoreanu , proprietarul grupului Trei G, condamnat în 2022 la 13 ani de închisoare pentru evaziune fiscală. De altfel, Evoil Gaz își are sediul pe strada Rampei din Oradea, la fel ca celelalte firme din grup.\n\nPic cu pic se face mult\n\nDe la Evoil Gaz, DGASPC a făcut achiziții directe pentru „diverse legume și fructe”, repetat și separat pentru fiecare centru: în 31 iulie, de pildă, pentru centrele din Remeți (4.003 lei), Cadea (2.014 lei) și Beiuș (1.475 lei): în 9 august pentru cel din Râpa (5.651 lei); pe 28 august iarăși pentru Râpa (6.273 lei), Remeți (4.346 lei), Beiuș (1.468 lei), Paleu (264 lei), Ciupercuțe (477 lei), Bratca (1.277 lei), Speranța (735 lei) și pentru sediul Direcției (1.009 lei); pe 13 septembrie din nou pentru Paleu (391 lei); în 27 septembrie iar pentru Râpa (6.496 lei), Ciupercuțe (462 lei) și CARPAD Oradea (2.980 lei); în 30 septembrie pentru Paleu (611 lei), Remeți (4.496 lei), Speranța (719 lei), Bratca (1.347 lei și 3.884 lei) ș.a.m.d.\n\nÎn total, 69 de achiziții directe pentru „diverse legume și fructe” au însumat peste 145.000 lei. Prețurile le depășesc cu mult pe cele din orice market: ardei roșii la 14 lei/kg, banane la 7,50 lei, ceapă - 4 lei, morcovi - 5 lei, prune - 7,50 lei, lămâi - 12 lei etc. Și - atenție! - sume fără TVA.\n\nDGASPC a luat de la Evoil Gaz prin 9 achiziții directe și apă și sucuri, însumând 75.079 lei, produse din pește (16.225 lei), condimente și mirodenii (55.605 lei), lactate (229.999 lei), ulei, ouă și zahăr (104.194 lei), carne de pasăre (129.250 lei), preparate din carne (240.981 lei), dulciuri (163.055 lei), carne de porc (120.956 lei), produse de morărit (93.131 lei), paste făinoase (211.890 lei), prețurile fiind adesea mult peste cele en-detail din magazine, care înglobează și TVA: margarină - 6,49 lei/pachet, miere - 30,49 lei/borcan de 400 grame, zahăr - 6,90 lei/kg, pâine - 9,50 lei/kg.\n\nÎn total, prin cele 114 achiziții directe, DGASPC a dat Evoil Gaz 1,228 milioane lei, făcând cumpărăturile pe rând, separat pentru fiecare centru și pentru fiecare sortiment, iar asta profitând de faptul că legea nu interzice acest artificiu; deși, dacă făcea o licitație onestă, pentru achiziția de alimente pentru toate centrele, putea obține prețuri mai mici.\n\nInteresant este, pe de altă parte, că deși a făcut 114 achiziții directe, DGASPC nu a încheiat cu firma tot atâtea contracte, ci doar 8, grupând diferitele sortimente de alimente pe categorii mari precum carne de porc, uleiuri minerale și vegetale (în care au fost incluse și ouăle, mierea și zahărul), carne de pasăre (în care au fost incluse și carnea de pește, și conservele de carne), condimente și mirodenii, produse de morărit, lactate și băuturi fără alcool (apă și sucuri), ceea ce arată că putea face, de fapt, o singură achiziție, pentru toate tipurile de produse alimentare.\n\nRezultatul? Așa cum D&F Global Security e singura firmă care face lucrări de instalații și mentenanță, iar Top Construct Bihor singura care face reparații la clădiri, Evoil Gaz a devenit singurul furnizor de alimente al DGASPC. Numitorul comun? Risipa banilor publici.\n\nDirectorul Călin Puia a refuzat o discuție în detaliu privind modul în care instituția a făcut achizițiile, susținând doar că „s-au respectat procedurile legale de către colegii mei”, iar el n-a avut nicio implicare în desfășurarea procedurilor, de care s-au ocupat subalternii.\n\nCând BIHOREANUL l-a întrebat cum se face, totuși, că achizițiile directe pentru lucrări de mentenanță a echipamentelor și de reparații la clădiri sunt invariabil de la aceleași două firme, deținute de familiile a două șefe din instituție, Puia a afirmat că „au fost și alte firme”, dar acestea „n-au vrut să vină în condițiile pe care noi le-am cerut”. Ca și cum nicio altă firmă n-ar fi vrut milioanele de la DGASPC ori condițiile puse ar fi fost de neîndeplinit de oricare alta...\n\nLa dispoziție „de azi pe mâine”\n\nCele două șefe de centre care patronează, prin intermediari, firmele legate la bugetul DGASPC nu văd nicio problemă. „Nu eu mă ocup de firmă, este a soțului, dar sunt sigură că prin proceduri legale a ajuns furnizor al instituției”, a declarat BIHOREANULUI Lavinia Gherman, consoarta patronului D&F Global Security, Dănuț Gherman, care a refuzat orice discuție pe acest subiect.\n\nLavinia Matei, soția patronului Top Construct Bihor, susține că nu se află în nicio incompatibilitate sau conflict de interese, căci nu ea este ordonator de credite pentru DGASPC, nu decide achizițiile și nici nu face parte din comisiile de recepție, iar la Râpa firma soțului n-a făcut nicio lucrare. „Dacă era conflict de interese, nici nu mă implicam”, susține și Flaviu Matei.\n\nAcesta pretinde că a acceptat să lucreze pentru DGASPC doar fiindcă instituția nu găsea alte firme care să facă lucrări în timp scurt. De exemplu, anul trecut, a spus el, când în Bihor, la fel ca în toată țara, s-au făcut controale după scandalul privind „azilurile groazei” din Ilfov, „AJPIS a stabilit ca măsuri să se facă reparații, iar DGASPC nu a găsit alte firme care să fie la dispoziție de azi pe mâine”.\n\nO explicație neverosimilă, din simplul motiv că dacă DGASPC angaja prin licitație o firmă pentru reparații care să fie făcute la nevoie și în oricare centru, aceasta intervenea la fel de prompt. Numai că, de vreme ce n-a făcut vreo licitație, e clar că nici n-a căutat așa ceva...\n\nPotrivit propriilor declarații de avere, șeful DGASPC Bihor nu este nici pe departe un om sărac, ba dimpotrivă. Călin Puia deține împreună cu soția terenuri intravilane de 10.830 metri pătrați cumpărate în Oradea, Sânmartin, Gepiu și Șinteu, plus unul extravilan de 2.600 mp în Oradea, și încă 28.046 mp de terenuri agricole primite donație, toate înainte de a fi director.\n\nDe asemenea, are o casă de 341 mp în Sânmartin, un apartament de 45 mp tot în Sânmartin și unul de 58 mp în Oradea, trei mașini (un Audi Q3, un Audi Q5 și un Jeep Grand Cherokee), plus o motocicletă Harley Davidson, obiecte de artă de 14.500 euro, bijuterii de 5.000 euro și conturi bancare însumând 880.000 lei. Ce-i drept, are și un credit de 29.436 euro scadent în 2039.\n\nAnul trecut, Puia a avut venituri de 114.931 lei, plus „despăgubiri salariale” de 578.818 lei, aferente celor 4 ani în care a fost suspendat. Pentru a le obține, încă în septembrie 2023 a intentat un proces conducerii CJ Bihor, la care însă a renunțat după ce instituția a fost de acord să-i achite banii. Bizar este că i-a recuperat într-o singură tranșă, asta în timp ce alte persoane care au obținut sentințe judecătorești de reîncadrare îi primesc în rate. Mai mult, Puia a primit inclusiv indemnizațiile de hrană, deși acestea se acordă doar pentru zilele efectiv lucrate, motiv pentru care nu puțini angajați ai DGASPC consideră că directorul, care este și membru PNL, s-ar bucura, de fapt, de „propte” la vârful CJ Bihor.",
        "label": "Crisana"
    },
    {
        "title": "Exporturile României ar putea trece, în acest an, de graniţa de 100 de miliarde de euro - Zi de Zi",
        "text": "Exporturile României ar putea trece, în acest an, de graniţa de 100 de miliarde de euro\n\nRomânia are toate şansele să atingă, în acest an, graniţa de 100 de miliarde de euro la capitolul exporturi. Cele mai multe vor merge către Germania, Italia, Polonia, Slovacia, Cehia şi Ungaria, arată o analiză realizată de Moneycorp România. În primele cinci luni din acest an, exporturile firmelor româneşti au însumat 38,5 miliarde de euro. În 2023, România a exportat de 93 de miliarde de euro.\n\nPotrivit datelor statistice, anunţate de INS, în primele cinci luni din acest an, exporturile firmelor româneşti au însumat 38,5 miliarde de euro, iar perspectivele arată că, la finele primului semestru, am putea ajunge la 50 de miliarde de euro.\n\n\n\nCele mai multe exporturi au fost cele de maşini şi echipamente de transport (47,1%) şi alte produse manufacturate (29,6%).\n\n\n\n72,7% dintre exporturi au mers către ţările Uniunii Europene, valoarea schimburilor intra-UE27 de bunuri fiind de 28 miliarde de euro.\n\n\n\nÎn ţările din afara Uniunii Europene, România a exportat bunuri şi servicii de 10,537 miliarde de euro, reprezentând 72,7% din total exporturi.\n\n\n\n”Chiar dacă exporturile şi-au temperat evoluţia cu 2,9% faţă de primele cinci luni din anul trecut, tendinţa este una pozitivă şi arată că economia s-a adaptat provocărilor generate de noile modificări fiscale şi mai ales de inflaţie, cea mai mare din UE în acest an. Evoluţia exporturilor româneşti va depinde, în principal, de modul în care principalii noştri parteneri comerciali din Europa, Germania, Italia şi Franţa vor depăşi problemele generate de inflaţie, de restructurarea economiei în contextul efectelor războiului din Ucraina şi a reconfigurării lanţurilor de producţie şi aprovizionare. Premisele sunt încă în zona incertitudinii însă, având în vedere nouă politică economică pe care Bruxelles-ul îşi doreşte să o pună în practică pentru relansarea economiei europene, perspectivele se anunţă a fi pozitive”, afirmă Cosmin Bucur, managing director Moneycorp România.\n\n\n\nPentru România, spun experţii de la Moneycorp, următoarea perioadă va aduce o serie întreagă de oportunităţi în condiţiile în care, din punct de vedere al raportului preţ-calitate, produsele româneşti se află într-o zonă atractivă, de la materiale de construcţii la produse agroalimentare, textile şi maşini.\n\n\n\n”Dacia, principalul exportator al României, vine cu noi modele de automobile, la fel şi Ford, industria software continuă să marcheze o evoluţie pozitivă, iar exporturile de produse chimice se află pe plus. Restructurarea economică post-pandemică începe să îşi arate efectele pozitive, mare parte dintre firmele producătoare din România optimizându-şi costurile şi lansănd noi game de produse şi servicii, adaptate noii realităţi economice”, a mai spus managerul Moneycorp.\n\n\n\nPrincipalele produse de export ale României au fost, în ultimul an, maşinile şi dispozitivele electrice, mijloacele de transport, mobilier, materiale de construcţii şi alte produse, produsele agroalimentare, produsele chimice şi mase plastice, produsele metalurgice, textile, confecţii, pielărie, încălţăminte şi produsele minerale.\n\n\n\nÎn 2023, România a exportat de 93 de miliarde de euro (+1,3% faţă de anul anterior), însă perspectivele lui 2024, stimulate şi de efectele inflaţiei, indică atingerea bornei de 100 de miliarde de euro.\n\n\n\nPrincipalele destinaţii ale exporturilor româneşti au fost Germania (21,3%), Italia (10,7%), Franţa (6,8%), Ungaria (6,6%), Bulgaria (4,1%), Polonia (3,7%), Turcia (3,5%), Cehia (3,3%), Olanda (2,9%) şi Marea Britanie (2,9%). \n\n\n\n”După ce anul trecut deficitul balanţei comerciale s-a îmbunătăţit cu 5,1 miliarde faţă de 2022 (-15,1%), la 28,9 miliarde euro, sperăm că trendul se va menţine şi în acest an. După primele cinci luni, asistăm, din păcate, la o creştere a deficitului balanţei comerciale (FOB/CIF) la 12,288 miliarde de euro, mai mare cu 1,230 miliarde de euro (+11,1%) faţă de perioada similară din 2024. Există însă şanse ca, pe fondul unei creşteri semnificative a exporturilor de produse agricole şi maşini, în toamnă, datele privind deficitul să se îmbunătăţească”, arată analiza Moneycorp.\n\n\n\nPotrivit analizei Moneycorp, evoluţia exporturilor româneşti va depinde, într-o măsură semnificativă, de modul în care autorităţile vor sprijini relansarea economiei.\n\n”România are un potenţial foarte mare în privinţa relocării activităţilor de producţie, cu focus pe exporturi. Eforturile de extindere a autostrăzilor şi a reţelei de cale ferată, alături de investiţiile tot mai ample în parcurile logistice, fac din România o destinaţie interesantă pentru investitori.\n\nInvestiţiile directe ale nerezidenţilor în România au însumat 3,230 miliarde de euro, în primele patru luni din acest an, în creştere cu 34,14% comparativ cu 2,408 miliarde de euro, în perioada similară din 2023, iar trendul este unul în continuare pozitiv, în pofida provocărilor generate de inflaţie şi mai ales de cadrul fiscal instabil”, arată analiza.\n\n\n\nPotrivit unui studiu Frames, Romania are toate şansele să devină un adevărat hub regional în domeniul logistic, al producţiei şi al serviciilor transfrontaliere, investiţiile preconizate pentru anii următori depăşind 10 miliarde de euro.\n\n\n\nCheia investiţională o reprezintă dezvoltarea infrastructurii de parcuri industriale, cu oferte integrate de depozite, spaţii de producţie, servicii, transport şi conectivitate. Cele mai atractive zone investiţionale sunt Portul Constanţa, Bucureşti/Ilfov şi regiunea Centru.\n\n\n\n”Faptul că avem o economie pe plus, cu un curs valutar EUR/RON stabil, că nu avem turbulenţe majore pe scena politică şi că, din punct de vedere al siguranţei, avem umbrela NATO, toate aceste elemente reprezintă un garant ca România este open for business”, afirmă Cosmin Bucur.\n\n\n\nÎntr-o Europă în care toate ţările vor concura pentru a atrage investiţii, România, cu un cost operaţional redus în comparaţie cu ţările din regiune, are şanse să reprezinte o destinaţie importantă pentru investitori, însă trebuie să facă mai mult pentru a atrage capitalul străin.\n\n\n\nDezvoltarea unor programe de stimulare a producţiei, cu fonduri UE sau de la bugetul de stat, este de natură să ofere un impuls semnificativ economiei, mai ales în sectorul IT&C, în contextul celei de-a patra revoluţii industriale, Industry 4.0, la care şi România va trebui să adere.\n\n\n\nDigitalizarea, robotizarea şi noile tehnologii reprezintă un domeniu care trebuie să devină strategic pentru România, un domeniu cu potenţial excelent de export.\n\n\n\n”Este nevoie de un efort susţinut al mediului de afaceri şi al statului către o reconstrucţie economică pe baze sustenabile si predictibile, care să ofere o alternativă la importuri şi o ofertă competitivă la exporturi”, a declarat Cosmin Bucur, managing director al Moneycorp Romania.\n\nPotrivit experţilor, într-un mediu valutar volatil şi a presiunilor economice generate de criză, mediul de afaceri trebuie să ia în calcul tot mai mult folosirea unor produse şi strategii de hedging.\n\n\n\n”În momente de criză şi incertitudine, cum este perioada pe care o traversăm acum, se observă o creştere a volatilităţii cursului de schimb pentru majoritatea perechilor valutare. Această volatilitate are efecte directe asupra marjei comerciale. Cred că orice companie îşi doreşte o diminuare a volatilităţii şi o creştere a predictibilităţii, cel puţin pe termen scurt şi mediu”, menţionează Sebastian Bacioiu, head of dealing al Moneycorp Romania.\n\n\n\nPotrivit acestuia, cel mai de bază şi eficient produs de hedging (acoperirea riscului valutar) este tranzacţionarea la termen (Forward). Acesta presupune fixarea cursului de schimb la care o companie poate cumpăra sau vinde o valută la un moment viitor.\n\n\n\nDiferenţa nivelului de dobândă, între euro/dolar/liră sterlină pe de o parte şi leu pe cealaltă parte, face ca un forward să fie foarte atrăgător în special pentru exportatori (companiile care vând valută şi cumpără lei) datorită unui nivel al cursului de schimb superior faţă de cel oferit ‘la vedere’ în momentul încheierii tranzacţiei. Aceasta reduce costul asociat unei astfel de tranzacţii şi rămâne un produs pur de acoperire a riscului valutar.",
        "label": "Crisana"
    },
    {
        "title": "Bihorel: Zece observații despre anunțata numire a lui Ilie Bolojan ca prim-ministru",
        "text": "2. Se va reduce la jumătate numărul angajaților la buget, dar se va dubla numărul miniștrilor, că vor lucra în două schimburi.\n\n3. Singurul care va mai putea elibera concedii medicale va fi premierul Bolojan, dar acesta se va da bolnav când va trebui să o facă.\n\n4. Ajuns premier, Bolojan va încerca să-i scoată de la guvernare pe PSD-iști și să-i aducă pe UDMR-iști, după metoda din Bihor.\n\n6. Deja la Guvern angajații strâng bani pentru cheful pe care-l vor trage când dictatorul va pleca înapoi în Bihor.\n\n7. Președintele Klaus Iohannis va primi o vilă de protocol amplasată lângă toaleta publică din Gara de Nord.\n\n8. Pentru stârpirea șpăgii de pe malul Dâmboviței, Bolojan nu va apela la DNA, ci la ingineria genetică, singura capabilă să modifice ADN-ul uman.\n\n9. Toți liberalii din Bihor îl vor vota pe George Simion, ca acesta să intre în turul doi cu Ciolacu. E cea mai sigură cale ca Ilie Bolojan să ajungă prim-ministru.\n\n10. Prin hotărâre de Guvern, toate ansamblurile folclorice din țară vor susține spectacole exclusiv sâmbăta și duminica, pentru ca angajații să nu poată merge la nunți.\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "România are cea mai mare inflaţie din UE (Eurostat) - Zi de Zi",
        "text": "România are cea mai mare inflaţie din UE (Eurostat)\n\nRata anuală a inflaţiei în Uniunea Europeană a crescut în luna iulie până la 2,8%, de la un nivel de 2,6% în iunie, România fiind, din nou, ţara cu cea mai ridicată inflaţie din blocul comunitar, arată datele publicate de Eurostat. În luna iulie, ţările membre UE cu cele mai scăzute rate anuale ale inflaţiei au fost Finlanda (0,5%), Letonia (0,8%) şi Danemarca (1%). La polul opus, ţările membre UE cu cele mai ridicate rate ale inflaţiei au fost România (5,8%), Belgia (5,4%) şi Ungaria (4,1%), arată datele Eurostat, potrivit Agerpres. Comparativ cu datele din luna iunie 2024, rata anuală a inflaţiei a scăzut în nouă state membre, a rămas stabilă în patru ţări şi a crescut în 14 state membre, inclusiv în România de la 5,3%, până la 5,8%, În zona euro, rata anuală a inflaţiei a crescut uşor de la 2,5% în luna iunie, până la 2,6% în luna iulie. Totuşi, datele Eurostat arată că inflaţia de bază (core inflation), adică ceea ce rămâne după ce sunt eliminate preţurile pentru bunuri volatile, precum energia şi alimentele, a rămas stabilă la 2,8%. Un alt indicator care, pe lângă preţurile la energie şi alimente, exclude şi preţurile la ţigări şi alcool, a rămas şi el stabil la 2,9%. Inflaţia de bază este indicatorul urmărit cu atenţie de către BCE la elaborarea deciziilor sale de politică monetară.\n\nÎn cazul României, Institutul Naţional de Statistică (INS) a informat anterior că rata anuală a inflaţiei a urcat, în luna iulie 2024, la 5,42%, de la 4,94% în iunie, în condiţiile în care mărfurile alimentare s-au scumpit cu 1,71%, cele nealimentare cu 6,92%, iar serviciile cu 8,52%. Conform sursei citate, indicele armonizat al preţurilor de consum în luna iulie 2024 comparativ cu luna iunie 2024 a fost 100,60%. Rata inflaţiei de la începutul anului (iulie 2024 comparativ cu decembrie 2023) a fost 3,2%. Rata anuală a inflaţiei în luna iulie 2024 comparativ cu luna iulie 2023 a fost 5,4%. Rata medie a modificării preţurilor de consum în ultimele 12 luni (august 2023 – iulie 2024) faţă de precedentele 12 luni (august 2022 – iulie 2023) a fost 6,8%. Banca Naţională a României (BNR) a revizuit în scădere, la 4,0%, de la 4,9% anterior, prognoza de inflaţie pentru finalul anului 2024 şi anticipează că aceasta va ajunge la 3,4% la sfârşitul lui 2025, potrivit datelor prezentate pe 9 iunie de guvernatorul BNR, Mugur Isărescu.\n\nConform prezentării, tendinţa de reducere a ratei inflaţiei va continua pe cvasitotalitatea intervalului proiecţiei, însă ritmul dezinflaţiei este anticipat să încetinească vizibil în a doua parte a acestuia. De asemenea, se menţionează faptul că traiectoria este marcată de unele oscilaţii de ritm, induse preponderent de efecte de bază asociate evoluţiilor din trecut: majorări de impozite indirecte în ianuarie 2024, cu efect favorabil în ianuarie 2025; corecţii ale tarifelor la gaze naturale şi preţuri la legume, fructe, ouă în al doilea trimestru din 2024, cu efect nefavorabil în al doilea trimestru din 2025; majorare a accizei la carburanţi în iulie 2024, cu efect favorabil în iulie 2025.",
        "label": "Crisana"
    },
    {
        "title": "Birocraţia şi taxarea îngroapă la propriu România - Medicamente pe cale de dispariţie",
        "text": "Românii ar putea rămâne fără Paracetamol şi Metformin, cel mai utilizat tratament accesibil pentru diabet, din cauza blocajelor legislative şi administrative „persistente\", susţin producătorii de medicamente generice.\n\nProducătorii români de medicamente generice atrag atenţia că, fără măsuri „urgente\", pacienţii vor rămâne fără acces la tratamente de bază sau vor plăti mai mult pentru ele, iar autorităţile vor pierde ocazia de a realiza optimizări bugetare semnificative în sistemul public de sănătate.\n\n„Birocraţia nu poate justifica pierderi de vieţi sau de resurse financiare. Solicităm autorităţilor competente, Ministerul Sănătăţii, Casei Naţionale de Asigurări de Sănătate şi Agenţiei Naţionale a Medicamentului, să ia măsuri pentru a modifica legislaţia, astfel încât pacienţii să aibă acces mai rapid la medicamentele generice şi biosimilare. În acest fel, resursele financiare existente vor putea fi utilizate mai eficient pentru a trata un număr cât mai mare de pacienţi. Într-un moment în care sănătatea publică este o prioritate şi în care bugetul pentru compensarea medicamentelor nu este suficient, optimizarea bugetelor prin facilitarea accesului pacienţilor la medicamente cu preţuri mai mici este o măsură necesară şi urgentă\", a declarat Simona Cocoş, preşedinte al Asociaţiei Producătorilor de Medicamente Generice din România - APMGR, potrivit unui comunicat de presă, citat de Agerpres.\n\nConform APMGR, Directiva UE privind tratarea apelor urbane reziduale este „cea mai nouă lovitură\" dată producătorilor de medicamente generice şi, implicit, pacienţilor, din cauză că aceasta impune taxe noi.\n\n„Cel mai probabil, ea va avea un impact devastator asupra unor fabrici de medicamente generice 100% româneşti şi/sau asupra unor linii de producţie şi va afecta grav securitatea aprovizionării cu medicamente generice, ameninţând disponibilitatea unor medicamente critice. De pildă, ar putea duce la dispariţia Paracetamolului şi a Metforminului - cel mai frecvent medicament prescris oral pentru pacienţii cu diabet zaharat de tip 2. Ce se întâmplă, de fapt, este că această directivă impune taxe noi pentru producătorii de medicamente, care nu pot să gestioneze costurile prin majorarea preţurilor, deoarece acestea sunt strict reglementate de Ministerul Sănătăţii\", se explică în comunicat.\n\nAstfel, afirmă APMGR, în cazul Paracetamolului, dat fiind că este un medicament cu preţ nereglementat, impactul directivei va fi o creştere a preţului cu 45% care va fi suportată integral de pacienţi.\n\nDe asemenea, în cazul Metforminului, „preţul ar trebui să crească cu 48%\", însă fiind vorba despre un medicament cu preţ reglementat de stat, „probabil va fi retras din piaţă\", nemaiputând fi sustenabil.\n\n„În aceeaşi situaţie, se regăsesc cele peste 700 de medicamente generice compensate cu preţuri de până în 10 lei. (...) În România, preţurile la medicamente sunt stabilite folosind un sistem de referinţă, care ia în calcul cel mai mic preţ dintr-un coş de 12 state membre UE. Acest sistem pune în impas multe medicamente cu preţuri mici\", transmite APMGR.\n\nPotrivit reprezentanţilor producătorilor de medicamente generice, începând din 2023, în România, taxa clawback pentru medicamentele generice este de 15%, „o valoare dificil de suportat\" pentru medicamentele cu preţuri mici şi care face ca multe dintre acestea să devină nesustenabile.\n\nAPMGR susţine că, în perioada 2013 - 2020, peste 2.000 de medicamente generice au dispărut de pe piaţă.\n\n„În România, în contractele cost-volum dintre CNAS şi producătorii de medicamente intră în principal medicamentele inovative, iar când brevetele acestora expiră medicamentele generice ar trebui să intre automat în listele de rambursare. Realitatea însă arată diferit: accesul medicamentelor generice pe lista medicamentelor compensate se produce cu o întârziere şi de doi ani de la expirarea brevetului medicamentului inovativ ceea ce duce la cheltuieli importante şi pierde şansa de a trata mai mulţi pacienţi\", mai susţin reprezentanţii APMGR.\n\nMedicamentele generice tratează „peste 70%\" dintre pacienţi, intră pe piaţă cu preţuri mai mici decât medicamentul inovativ cu 40% (în primul an) - 70% (în al patrulea an), asigură medicamente esenţiale pentru un grup demografic mai larg.\n\n„În ariile terapeutice unde au intrat medicamentele generice numărul pacienţilor trataţi a crescut de până la 3 ori (studiu IQVIA). În perioada 2016 - 2023, prin intrarea pe piaţă a medicamentelor generice s-a realizat peste 1 miliard euro optimizare bugetară, prin urmare, CNAS poate trata mai mulţi pacienţi. În perioada 2023 - 2028 se estimează peste 500 milioane euro optimizare bugetară ca urmare a intrării medicamentelor generice în urma pierderii brevetelor medicamentelor inovative\", se mai explică în comunicatul APMGR.",
        "label": "Crisana"
    },
    {
        "title": "Retrospectiva săptămânii, prin ochii lui Bihorel: Cum își explică Birtașul opoziția concetățenilor la proiectul său",
        "text": "Vio către Ghiusi: „Ai văzut ce figură i-a făcut săsălăul premierului vostru? N-a dat mâna cu Viktor până nu și-a aranjat frizura și nu a verificat de două ori să fie încheiat la șliț”. „Păi, e o formă de respect, nu de desconsiderare. Că dacă mergea Băsescu, apărea cu o sticlă în mână și cu cravata într-o parte”.\n\nȘeful UPU, supărat pe o firmă de la mitici. „Flăcăii de peste munți cred că și la noi se pot mătrăși licitațiile ca pe Dâmbovița. Ne-au livrat aparate de radiologie care nu se pot acționa de la distanță”. „Și din cauza asta le-ați refuzat plata și vreți să le ia?”. „Păi, ce să facem cu ele? Șmecherii au crezut că, dacă punem un prelungitor de la Oradea la Beiuș, asta înseamnă acționare de la distanță”.\n\nNae polițistul, despre noul sediu renovat al Poliției: „În sfârșit avem condiții minunate de muncă. Avem birouri mai luminoase și locuri de interogat bandiții mult mai bune. Asta înseamnă că, după reabilitarea termică a clădirii, nu se mai poate spune că o să-i băgăm pe hoți la răcoare, ci că o să-i ținem la temperatură constantă”.\n\nAvem doi reprezentanți în echipa națională de pescuit. „Era normal să ne selecteze, că de zeci de ani ne antrenăm să prindem pești, încă de pe vremea când Crișul era așa de poluat că nu puteai pune peștii la tigaie, fiindcă erau inflamabili”.\n\nDublă bucurie la Sorbonica. S-a dat în funcțiune al doilea cămin făcut de Primărie, iar catedra de Matematică a băgat instituția în clasamentul Shanghai, care clasifică universitățile după performanțe. Rectorul Barney: „Dacă Primăria menține ritmul construcțiilor, intrăm în clasamentul Shanghai și la categoria cămine studențești”.\n\nBirtașul, nedumerit de reacția dură a concetățenilor: „Eu le-am propus dublarea străzii Universității, o lucrare de bun-simț, să aibă și Beni Hill asfaltatorul ce lucra”. „Și de ce credeți că oamenii au reacționat negativ?”. „Din motive sentimentale. Acela este și ultimul drum pe care se merge, iar aparținătorii și l-ar dori să fie cu verdeață”.\n\nDupă ce s-au microcipat câinii, acum se microcipează și pubelele de gunoi.\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "Se așteaptă decizia UEFA: Echipa României îi laudă pe suporteri, Kosovo susține că au existat ieșiri rasiste",
        "text": "Se așteaptă decizia UEFA după situația cu totul atipică petrecută la finalul meciului dintre România și Kosovo, desfășurat vineri de pe Arena Națională, unde s-au adunat zeci de mii de fani.\n\nÎn minutul 90+5 - după un conflict început de căpitanul echipei din Kosovo, Amir Rrahmani, care l-a atacat pe Denis Alibec și i-a pus mâna în gât, conflict în care s-au implicat apoi fotbaliști de la ambele echipe - formația oaspete s-a retras de pe teren, fără a reveni, în ciuda insistențelor arbitrilor și reprezentanților UEFA.\n\nScorul era 0-0 și, după circa 70 de minute de așteptare, arbitrul a fluierat finalul meciului, fără ca fotbaliștii din Kosovo să mai vină pe teren.\n\nPresa sportivă din România notează că nu a existat vreun motiv plauzibil pentru ca formația oaspete să părăsească terenul. Se precizează totuși că suporterii români, care până la finalul partidei nu au au ieșit în evidență prin scandări ori bannere provocatoare, au strigat pe final „Serbia!, Serbia!”, în contextul unor conflicte de pe teren dintre jucătorii din Kosovo și cei români.\n\nDe asemenea, au fost surprinse momente în care cel puțin un jucător din Kosovo a arătat semne obscene spre public.\n\nTot presa sportivă subliniază că reprezentantiva din Kosovo ar fi putut face gestul nesportiv de a ieși de pe teren și fiindcă speră să câștige meciul la masa verde, deci cu 3-0. Amintim că, în confruntarea de la Pristina, România a câștigat meciul cu 3-0, după golurile marcate de Dennis Man, Răzvan Marin și Denis Drăguș.\n\nDe altfel, reprezentanții echipei au susținut public că jucătorii s-au retras de pe teren din cauza unor presupuse comportamente rasiste.\n\n„Nu putem participa în cazul în care nu sunt respectate principiile de bază ale UEFA. A existat și rasism și comportament rasial împotriva echipei naționale a Kosovo, așa că am decis să nu participăm la acest meci pentru că este a doua oară pe același stadion. Nu există respect sau insultă rasială față de naționala pe care o reprezentăm”, a spus oficialul kosovar Bajram Shala, la conferința de presă de după meci.\n\nLibertatea.ro îl citează pe căpitanul echipei din Kosovo, care a spus că l-au deranjat scandările cu numele Serbiei: „Au început să strige Serbia, iar după un minut a început a doua oară să strige tot stadionul Serbia. Apoi au început şi a treia oară şi arbitrul nu a vrut să asculte. Este de ajuns, este pentru a doua oară când se întâmplă asta în România şi trebuie să se termine. Stop”.\n\nEra de așteptat ca meciul să se desfășoare într-o atmosferă tensionată, în contextul în care România nu recunoaște oficial statul Kosovo, iar în trecut suporterii celor două echipe s-au provocat prin scandări și huiduieli.\n\nÎn ceea ce privește deznodământul meciului de vineri, unii jurnaliști sportivi spun că decizia ar putea fi exact opusul celei dorite de Kosovo, iar România să fie declarată câștigătoare la masa verde de către UEFA. Digi Sport arată că regulamentul UEFA are un articol ce prevede că „dacă o asociație refuză să joace sau este responsabilă pentru ca un meci (inclusiv orice lovituri de departajare) să nu aibă loc sau să nu fie jucat în totalitate, Organul de Control, Etică și Disciplină al UEFA declară meciul pierdut de asociația în cauză”.\n\nRomânia avea nevoie de un egal sau de o victorie în acest meci pentru a-și asigura Locul 1 în grupa C2 a Ligii Națiunilor.\n\nPe de altă parte, reprezentanții echipei naționale a României le-au transmis sâmbătă un mesaj suporterilor pe pagina oficială de Facebook.\n\n„Echipa națională de fotbal a României dorește să le mulțumească celor prezenți pentru susținerea extraordinară și pentru comportamentul pe care l-au avut la meciul cu Kosovo, o partidă care va rămâne în amintirea tuturor nu doar ca fiind una de 3 ore, dar și ca un exemplu de unitate și solidaritate. Meciul, început vineri la ora 21:45 și încheiat sâmbătă la 00:48, a fost o provocare pentru toți cei implicați, dar împreună, tricolorii și fanii lor, au demonstrat că respectă și iubesc acest sport, dar și că unitatea dintre ei transcede dincolo de alte crezuri și ambiții”, se arată în mesaj.\n\n„Tricolorii mulțumesc fanilor pentru modul în care i-au încurajat și pentru că au înțeles obiectivul comun la acest meci. De asemenea, tricolorii apreciază faptul că suporterii au reușit, pe cât posibil, să nu răspundă la provocările venite din partea oaspeților noștri. 48.957 de suporteri au fost prezenți pe Arena Națională la meciul cu Kosovo, partidă începută la 2 grade Celsius și încheiată cu o temperatură pe minus”, se mai arată în postarea făcută de reprezentanții tricolorilor.\n\nÎn fine, se menționează că „este regretabil gestul echipei oaspete, care a ales să părăsească terenul fără acordul arbitrului, refuzând să încheie meciul pe terenul de joc, în spiritul fair-play-ului, ceea ce reflectă o lipsă de respect nu doar pentru fotbal, ci și pentru meseria de fotbalist”.",
        "label": "Crisana"
    },
    {
        "title": "CSM CSU Oradea a pierdut cu 78-80 la Piteşti, dar s-a calificat de pe primul loc în Top 16 FIBA Europe Cup",
        "text": "Baschetbaliştii de la CSM CSU Oradea au întrerupt miercuri seară seria victoriilor, după ce au cedat în deplasare, la Piteşti, în faţa celor de la FC Argeş, într-un meci ce a contat pentru ultima etapă din Grupa E a FIBA Europe Cup.\n\nJocul nu a avut însă vreo miză pentru roş-albaştri, care aveau asigurat locul 1 în grupă cu două etape înainte de finalul acesteia. Argeşul şi-a mai jucat însă o şansă, în cele din urmă s-a impus cu scorul de 80-78, a ocupat locul 2 în grupă, dar tot nu s-a calificat pentru faza următoare.\n\nOrădenii au început slab jocul de la Piteşti, gazdele ajungând să conducă după primul sfert cu scorul de 27-15.\n\nLa începutul sfertului II, piteştenii s-au distanţat chiar şi mai tare pe tabelă, dar apoi orădenii au început să-şi revină, au redus din handicap, iar la jumătatea partidei tabela a indicat 43-36 în favoarea piteştenilor.\n\nCei de la FC Argeş au început mai bine şi sfertul III, au ajuns să conducă din nou cu peste zece puncte. Totuşi a fost momentul când elevii antrenorului Cristian Achim au strâns rândurile, au avut o altă abordare şi în apărare, iar pe finalul secvenţei CSM CSU s-a apropiat pe tabelă, în ultima pauză cei de la FC Argeş conducând numai cu patru puncte, scor 59-55.\n\nDebutul ultimului sfert a fost excelent pentru roş-albaştii, care au marcat 11 puncte, timp în care au primit doar două şi, astfel, au trecut la conducere.\n\nDeşi nu au trecut multe minute de la începutul sfertului, orădenii au intrat în penalizare, piteştenii au profitat şi au restabilit egalitatea. Totuşi, Donatas Tarolis a readus trupa bihoreană în avantaj, numai că reacţia argeşenilor a venit şi ea, iar gazdele au trecut din nou la conducere.\n\nPe final, CSM CSU Oradea a irosit mai multe şanse favorabile, fapt care le-a permis celor de la FC Argeş să obţină victoria, cu scorul de 80-78.\n\nÎn pofida înfrângerii, echipa bihoreană termină Grupa E pe primul loc, cu un bilanţ de 5 victorii şi o înfrângere, fapt care îi aduce calificarea în faza a doua a grupelor FIBA Europe Cup.\n\nCu 3 victorii şi 3 înfrângeri, FC Argeş a terminat pe locul 2, la egalitate cu polonezii de la Spojnia Stargard, dar nu au reuşit să obţină calificarea.\n\nPe poziţia a 4-a în grupă s-a situat Parnu Sadam din Estonia, cu o victorie şi 5 înfrângeri.\n\nÎn jocul de miercuri seară, Brandon Brown a fost principalul marcator al CSM, cu 16 puncte. Donatas Tarolis l-a urmat, cu 15 puncte, în timp ce Paulius Petrilevicius şi Kris Richard au contribuit cu câte 12 puncte.\n\nDe partea cealaltă, de la echipa piteşteană, Corey Allen Williams a fost cel mai eficace, cu 17 puncte. Austin Price și Radovan Djokovic au înscris şi ei câte 16 puncte.\n\nÎn Top 16 din FIBA Europe Cup, CSM CSU Oradea a fost repartizată în Grupa M, unde va juca în compania formaţiilor BC Kalev/Cramo (Estonia), PAOK Salonic (Grecia) şi JDA Dijon (Franța).\n\nPrimul joc în noua fază a competiţiei europene va avea loc miercuri, 4 decembrie, de la ora 19, acasă, cu francezii de la JDA Dijon.",
        "label": "Crisana"
    },
    {
        "title": "România cumpără sisteme de artilerie de la firma sud-coreeană Hanwha Aerospace în valoare de un miliard de dolari - Zi de Zi",
        "text": "România cumpără sisteme de artilerie de la firma sud-coreeană Hanwha Aerospace în valoare de un miliard de dolari\n\nCompania sud-coreeană Hanwha Aerospace a anunţat miercuri semnarea unui contract cu Ministerul Apărării Naţionale din România privind furnizarea a 54 de obuziere autopropulsate K9 (SPH) şi a 36 de vehicule de realimentare cu muniţie K10 (ARV), valoarea contractului fiind de aproximativ un miliard de dolari, potrivit unui comunicat remis AGERPRES.\n\nRomânia devine a 10-a ţară care operează K9 SPH de calibru 155 mm/52. Dintre statele membre NATO, România este a şasea ţară utilizatoare de K9, după Turcia, Polonia, Norvegia, Finlanda şi Estonia. După Norvegia şi Australia, România va fi, de asemenea, al treilea operator global al K10, care permite o capacitate de reaprovizionare complet automatizată pentru a maximiza eficienţa forţelor de artilerie.\n\n„Acest contract implică nu numai vehicule de artilerie, ci şi vehicule de sprijin şi muniţie, demonstrând capacitatea Hanwha Aerospace de a furniza un pachet complet de soluţii avansate de apărare, pe baza nivelului ridicat de expertiză tehnologică şi a capacităţii de producţie ca lider mondial”, a declarat preşedintele şi directorul general de la Hanwha Aerospace, Jaeil Son, în comunicat.\n\nConform contractului, Hanwha va livra vehiculele în etape pe parcursul următorilor cinci ani, prima livrare urmând să aibă loc până la începutul anului 2027. Majoritatea vehiculelor va fi fabricată în România, cu o implicare extinsă a furnizorilor locali.\n\n„Hanwha Aerospace este hotărâtă să maximizeze beneficiile pentru industria de apărare din România prin diverse tipuri de programe de localizare industrială, care includ producţia locală de echipamente de apărare, crearea de locuri de muncă, transferul de tehnologie şi înfiinţarea Centrului de Excelenţă pentru operaţiunile MRO într-o nouă facilitate de tip „greenfield” în România”, a precizat Peter Bae, vicepreşedinte al Hanwha Aerospace Europe.\n\nCa parte a eforturilor de extindere a parteneriatului cu România, Hanwha Aerospace propune Maşina de Luptă a Infanteriei (MLI) Redback pentru programul de modernizare MLI al României. Redback dispune de o serie de tehnologii inovatoare, inclusiv şenile din cauciuc compozit, un sistem de protecţie activă hard-kill şi un afişaj de tip „see-trough” de pe cască, precum şi un sistem de foc stratificat.\n\nSistemul K9 SPH a fost dezvoltat în 1999 în cooperare cu Agenţia sud-coreeană pentru Dezvoltarea Apărării. Supranumit „Tunetul”, sistemul de artilerie pe şenile K9 poate furniza efecte consistente, precise şi rapide la distanţe de peste 40 de kilometri. K9 are 47 de tone şi este optimizat pentru capacitatea „Shoot and Scoot” de a trage mai multe obuze şi de a se deplasa imediat într-o altă locaţie pentru a evita contraatacul.\n\nLa rândul său, K10 este un vehicul automat de reaprovizionare a muniţiei bazat pe şasiul obuzierului K9, având în comun majoritatea componentelor şi caracteristicilor pentru suportul logistic. Vehiculul poate sprijini K9 prin transportul şi reaprovizionarea a 104 proiectile de muniţie de artilerie de 155 mm şi 504 unităţi de încărcături în condiţii de luptă. Vehiculul transferă muniţia la o viteză maximă de 12 obuze/min, având nevoie de 37 de minute pentru a o încărca complet. Sistemul complet automatizat de realimentare cu muniţie îi garantează eficienţa în ceea ce priveşte sprijinul logistic şi mişcările tactice în orice condiţii severe ale câmpului de luptă.\n\nFondată în 1977, Hanwha Aerospace este o companie aerospaţială şi de apărare globală care oferă un portofoliu larg de produse şi servicii de clasă mondială. Acestea includ vehicule de luptă terestre, cum ar fi obuzierul autopropulsat K9, vehiculul de luptă pentru infanterie Redback şi sistemul de lansatoare de rachete multiple Chunmoo K239. De asemenea, compania produce muniţii ghidate cu precizie şi motoare pentru platforme aeriene, spaţiale şi maritime.",
        "label": "Crisana"
    },
    {
        "title": "Obiectivele esențiale ale proiectului de țară ”Calea sigură pentru România”, asumat de Marcel Ciolacu ca președinte al României",
        "text": "Echilibru și responsabilitate. Acestea sunt caracteristicile cheie ale proiectului de țară propus de Marcel Ciolacu, candidatul PSD la președinția României, menit să facă din România o forță economică în UE, cu salarii, pensii și putere de cumpărare pentru români la nivelul mediei europene.\n\nCalea sigură pentru România înseamnă predictibilitate, eficiență, curaj, asumare fermă în UE, în NATO și în parteneriat cu SUA.\n\nMarcel Ciolacu este singurul lider politic capabil să fie președintele tuturor românilor. El a demonstrat prin atitudine și fapte că este cu adevărat un om de stat care pune interesele tuturor înainte de orice altceva.\n\n1. Venituri mai mari până în 2029\n\n- 2000 de kilometri de autostradă și drum expres în România! Acesta este obiectivul esențial pentru ca în următorii 5 ani toate regiunile țării să fie interconectate prin drumuri de mare viteză\n\n- Toți copiii la școală! Program amplu susținut puternic cu peste 6 miliarde de euro\n\n- Sprijinirea învățământului dual pentru cine vrea să învețe o meserie. Investiții în pregătirea profesorilor, infrastructură și oferirea de mese calde, programe before și after-school, îmbrăcăminte, încălțăminte, rechizite și burse\n\n- Servicii medicale cât mai aproape de oameni! Construcția de spitale noi, dotarea și modernizarea celor existente. Investiții majore în medicina de urgență\n\n- Sprijin de 10 miliarde de euro anual pentru noi investiții care să facă din România o țară cu o modernă și puternică producție industrială, cu exporturi consistente și o balanță comercială echilibrată\n\n- Hrană sănătoasă din fermele românești! 2,6 miliarde de euro sprijin pentru producția de legume românești, carne de pui și carne de porc, produse bio, dar și pentru fabrici noi sau modernizarea celor vechi de procesare a materiilor prime agricole. Securitate alimentară sporită pentru România\n\n- Creșterea mobilității forței de muncă, prin construcția de locuințe de serviciu și compensarea cheltuielilor cu forța de muncă. Trenuri Metropolitane, la fel ca în toate marile centre europene, prin care forța de muncă să ajungă rapid și ieftin acolo unde este nevoie de ea\n\n- Declinul demografic reprezintă cea mai gravă amenințare pe termen lung. Soluție imediată: politici care să sprijine familiile și să încurajeze natalitatea\n\n- Calea sigură pentru România reprezintă garanția că președintele Marcel Ciolacu va duce o politică externă ferm orientată către creșterea profilului României în interiorul UE și NATO, precum și către parteneriatul strategic cu Statele Unite ale Americii.\n\n- Politica externă în mandatul președintelui Marcel Ciolacu va deveni, din reactivă, pro-activă. România, a 6-a țară ca populație din UE va avea anvergura și nivelul de ambiție al unui stat mare, și nu al unuia mic, cum s-a întâmplat până acum. Trebuie să transformăm provocările și dificultățile mediului de securitate contemporan în oportunități!\n\n- Cel mai ambițios program de modernizare din întreaga istorie a armatei noastre va continua! Militarii români vor fi dotați cu echipamente care să le asigure avantajul tehnologic în fața prezumtivilor adversari; industria națională de apărare va fi implicată la maximum posibil în întregul lanț tehnologic - producție, mentenanță, modernizări ulterioare.",
        "label": "Crisana"
    },
    {
        "title": "Patru râuri din România au secat. Vara anului 2024 ar putea fi declarată cea mai caldă din înregistrări - Zi de Zi",
        "text": "Patru râuri din România au secat. Vara anului 2024 ar putea fi declarată cea mai caldă din înregistrări\n\nPatru râuri importante din România au secat într-un interval de aproximativ o zi. Un raport al Apelor Române obținut de Europa Liberă arată că alte 37 de râuri sunt în pericol să sece. Nu este exclus ca și alte ape curgătoare, care nu sunt monitorizate, să fie secate deja. O cauză este vara anului 2024, care ar putea fi declarată cea mai caldă din înregistrări.\n\nÎn sudul României, râurile Glavacioc (stația hidrometrică Crovu) și râul Sabar (stația hidrometrică Poenari) – din spațiul hidrografic Argeș-Vedea – au secat complet, a anunțat luni seară (26 august) Administrația Națională Apele Române.\n\nMarți dimineață, instituția preciza că au secat încă două râuri din nord-est, din spațiul hidrografic Prut-Bârlad: Bahlui, în zona orașului Podu Iloaiei, și Miletin, la Șipote (ambele din județul Iași).\n\n„Noi monitorizăm anumite secțiuni, dar râurile, practic, sunt afectate pe toată lungimea lor”, explică Ana-Maria Agiu, purtător de cuvânt la Apele Române.\n\nCele patru râuri fac parte dintre cele 120 de secțiuni monitorizate de către Apele Române, ceea ce înseamnă că ele sunt relevante pentru asigurarea rezervei de apă pentru populație, irigații și industrie.\n\nIar situația poate fi și mai gravă, deoarece sunt și cursuri de apă nemonitorizate. De altfel, cel puțin doi locuitori sesizează pe pagina de Facebook a instituției astfel de cazuri: râul Tecuci, din județul Teleorman și râul Bâsca Chiojdului, din județul Buzău.\n\n„Este posibil să mai fie și alte râuri (secate, n.r.). În lipsa unor precipitații, cu siguranță vor mai apărea și altele”, a declarat Ana-Maria Agiu, purtător de cuvânt la Apele Române, pentru Europa Liberă.\n\nDin cauza secetei, 658 de localități (388 cu sisteme centralizate și 270 fără sisteme centralizate) primesc apă doar în anumite intervale orare. Agenția Națională recomandă folosirea rațională a apei.\n\nPe lângă râurile secate Glavacioc, Sabar, Bahlui și Miletin, alte câteva zeci de râuri din România sunt sub debitele minime necesare satisfacerii cerințelor de apă pentru populație, irigații și industrie.\n\nPeste 650 de localități primesc apă cu restricții, în anumite intervale orare: 388 de localități din sisteme centralizate de alimentare (din care opt orașe: Târgu Lăpuș, Hârlău și parțial Novaci, Pașcani, Târgu Neamț, Solca, Dorohoi și Iași), alte 270 de localități care nu au sisteme centralizate de apă și au fântâni secate.\n\nCele mai afectate de secetă sunt localitățile din județele Botoșani, Vaslui, Iași.\n\nCoeficientul de umplere în principalele 40 de lacuri de acumulare este de 75% – ținta stabilită pentru sfârșitul lunii august.\n\nVolumul cele 40 de lacuri principale este de 3,27 miliarde de metri cubi de apă, în scădere față de cât era la începutul lunii iulie (3,5 miliarde de metri cubi de apă).\n\nSectoarele de pe fluviul Dunărea și brațele acestuia (Măcin, Borcea, Chilia, Tulcea și Sulina), aferente a 49 localități, se află în faza de atenționare-avertizare, unele pentru irigații, altele populație, industrie ori piscicultură.\n\nDebitele Dunării la intrarea în țară sunt în scădere și vor ajunge la 2.600 mc/s pe de 2 septembrie, conform prognozei emise de Institutul Național de Hidrologie și Gospodărire a Apelor.\n\nNivelul Dunării de la mira de la stația hidrometrică Cernavodă este de -1.14 metri – până la aplicarea primei trepte de restricții, există o diferență de nivel de 48 cm.\n\nLa această dată, pentru centrala nucleară Cernavodă, nu sunt probleme privind alimentarea cu apă.\n\nÎn plus, pe măsură ce se accentuează seceta, poate să fie afectată și calitatea apei.\n\n„În primul rând din cauza scăderii nivelului de oxigen, al accentuării fenomenului de eutrofizare, adică de înflorire a algelor. Și din acest punct de vedere pot să apară restricții inclusiv din punct de vedere al calității apelor”, mai afirmă reprezentanta Apelor Române.\n\nPrin urmare, riscurile sunt mai ridicate pentru populație și animale în zonele care nu sunt monitorizate.\n\nIar dintre cele 120 de secțiuni de râuri monitorizate, patru au secat și alte 37 erau pe 27 august sub debitul minim necesar.\n\nClimatolog: S-ar putea să vedem că va fi cea mai caldă vară din înregistrări\n\nCercetătoarea Roxana Bojariu, coordonatoarea Secției de climatologie de la Administrația Națională de Meteorologie (ANM), spune că secarea celor patru râuri vine pe fondul unei „reduceri cronice de resurse de apă din sol”, la care se adaugă „o exploatare a pânzei de apă freatică mai intensă”.\n\n„Oamenii au încercat să suplinească lipsa de precipitații și au mers cu extragerea apei din pânza freatică într-un ritm mult mai intens. Toate lucrurile astea au contribuit la acest fenomen”, afirmă ea.\n\nSituația ajunge într-un cerc vicios: „Seceta aceasta meteorologică, adică cantități mai reduse de precipitații, s-a suprapus cu evaporare mai intensă, pentru că am avut temperaturi mai ridicate”.\n\n„Recordurile de temperatură pe care le-am avut ne arată că s-ar putea, la ora bilanțului, să vedem că va fi cea mai caldă vară din înregistrări. Încă nu am făcut bilanțul, dar e o probabilitate mare să fie cea mai caldă din înregistrări”, completează Roxana Bojariu.\n\nDe altfel, la jumătatea lunii iulie, meteorologii au emis cel mai extins cod roșu de caniculă de până acum, celelalte nouă județe fiind sub avertizarea cod portocaliu.\n\n„Această temperatură foarte ridicată care a venit cu valurile de căldură ce au rulat mult și au avut intensitate mare a contribuit, pe lângă scăderea cantității de precipitații, la evaporarea resursei de apă din sol”, explică Roxana Bojariu.\n\nÎn plus, în unele zone din estul și din sudul țării, nivelul de apă redus din sol este „moștenit” de anul trecut.\n\nSeceta de acum seamănă cu cea din urmă cu doi ani. „A fost mai accentuată în lunile iulie și august, dar ne apropiem de acel an 2022”, spune Ana-Maria Agiu, purtătoare de cuvânt la Apele Române\n\n„Ca să faceți o comparație, să zicem debitele Dunării la începutul lui septembrie erau de 1.750 metri cubi pe secundă în 2022. Acum avem cu 1.000 m³/s mai mult”, explică ea.\n\nMinimul istoric al debitului de pe Dunăre a fost în anul 2003, când a ajuns la 1.500 m³/s.\n\nÎn condițiile încălzirii constante a vremii, Administrația Națională de Meteorologie estimează că, în anii viitori, inclusiv precipitațiile vor fi mai puține.\n\n„Experimentele noastre numerice ne arată că există pentru zona României o tendință de scădere a precipitațiilor în anotimpul de vară, chiar dacă ele vor deveni mai intense”, spune Roxana Bojariu.\n\n„Și atunci, nici încărcarea apei în sol nu este eficientă, pentru că dacă avem intensitate crescută a precipitațiilor, nu există timp suficient pentru infiltrarea în sol, o mare parte se scurge pe suprafață, cu eroziune de sol, cu alte probleme, iar pânza de apă freatică se reîncarcă mult mai greu”, subliniază climatologul.\n\nRoxana Bojariu atrage atenția că trebuie să existe o grijă asupra felului în care este folosită apa: de la nivel individual până la nivelul administrației centrale.\n\n„Trebuie să fim conștienți cât de prețioasă a devenit apa”, avertizează ea.\n\n„După secetele severe și prelungite care au afectat nordul Africii în ultimii șase ani și Europa timp de peste doi ani, condițiile de secetă sunt din nou prezente în mari părți ale Europei, în special în regiunea mediteraneeană, Europa de Est și țările baltice.\n\n\n\nTemperaturile recente peste medie și valurile de căldură din Scandinavia, Marea Baltică și estul regiunii mediteraneene au exacerbat efectul lipsei prelungite de precipitații.\n\n\n\nTemperaturile peste medie au afectat în mod direct umiditatea solului și creșterea vegetației, cu efecte grave în nordul Africii, în regiunile de coastă ale Spaniei și în majoritatea insulelor mediteraneene. pericolul de incendii de vegetație variază de la ridicat la extrem în cea mai mare parte a Europei de Sud și de Est, precum și în nordul Africii.”\n\n\n\nSursa: raportul Comisiei Europene privind seceta, iulie 2024\n\nProbleme cu seceta au și țările vecine României, după cum relatează birourile RFE/RL din Republica Moldova și Bulgaria.\n\nCascada Saharna, una dintre atracțiile turistice din Moldova, s-a oprit din cauza secetei, în timp ce debitul cascadei Țipova a scăzut considerabil. Apa va reveni la toamnă, când va ploua, spun specialiștii de la Chișinău.\n\nIar în unele localități de la sud de Dunăre, oamenii primesc apă doar cinci ore pe zi, ca urmare a restricțiilor.\n\nServiciul bulgar al RFE/RL a vizitat un sat de munte, Glogovo, din partea central-vestică a țării, în care localnicii umplu orice obiect pe care îl au cu apă, atunci când curge, ca să facă față secetei: de la sticle mici până la damigene care în alți ani erau puse prune.\n\n„Așteptăm să vină apa la ora 17:00, dar vine, nu vine. Și când vine, începem să alergăm ca fenicienii să turnăm, pentru că nu știi când se va opri”, spune o localnică.",
        "label": "Crisana"
    },
    {
        "title": "România a angajat 3000 de şoferi de TIR din Filipine din cauza insuficienţei mâinii de lucru - Zi de Zi",
        "text": "România a angajat 3000 de şoferi de TIR din Filipine din cauza insuficienţei mâinii de lucru\n\nRomânia a angajat 3.000 de șoferi de TIR din Filipine şi face o serie de demersuri și pentru recrutarea de personal din această ţară în vederea îngrijirii bătrânilor din căminele specializate, informează ziarul „Adevărul” şi Agenţia BTA., citate de Rador Radio România.\n\nPe fondul plecării masive a șoferilor români în țări cu salarii mult mai atractive, piața transporturilor traversează în prezent o criză majoră, scrie ziarul. Pentru a găsi o soluţie la această problemă, deja au fost recrutați aproximativ 3000 de şoferi de TIR din Filipine, care corespund cerințelor specifice și dețin permise de conducere compatibile criteriilor Uniunii Europene și zonei Schengen, menţionează ziarul „Adevărul”.\n\n„De aproximativ 8 ani recrutăm șoferi de TIR din Asia pentru România”, a spus pentru ziar Yosef Gavriel Peisakh, care este general manager al Agenției de recrutare a personalului străin şi care a revenit de curând în România din Filipine, unde a susținut una dintre cele mai ample campanii de selecție a forței de muncă.\n\nConform unui studiu realizat de Uniunea Națională a Transportatorilor, piața transporturilor rutiere în România a ajuns la o valoare de aproape 19 miliarde euro în anul 2023 și se află într-o continuă creștere. Rezolvarea problemei deficitului de şoferi de TIR cu cei din Filipine este una viabilă pentru piața transporturilor din România, pentru că vorbim despre un personal cu experiență dovedită de muncă în afara ţării și despre un proces de recrutare riguros, care garantează angajatorilor români forță de muncă motivată să lucreze, scrie ziarul „Adevărul”.\n\nResponsabilitățile deosebite ale agenției de recrutare a muncitorilor străini implică înainte de toate testarea personalului în țara de origine, întocmirea documentației necesare în vederea obținerii avizului de muncă și a permisului de ședere, precum și preschimbarea permisului de conducere și eliberarea atestatului de șofer profesionist în România. Anul viitor, agenţia va aduce în România din Filipine aproape 500 de persoane care vor îngriji persoane cu dizabilităţi, pentru a suplini lipsa acută de forță de muncă din căminele de bătrâni și centrele de îngrijire a persoanelor cu dizabilități, scrie ziarul „Adevărul”.",
        "label": "Crisana"
    },
    {
        "title": "Marcel Ciolacu: creșterea salariilor și a pensiilor este o prioritate pentru următorii 5 ani",
        "text": "Marcel Ciolacu, candidatul Partidului Social Democrat (PSD) la Președinția României, subliniază că bunăstarea cetățenilor trebuie să fie principalul obiectiv al oricărui președinte și guvern. Potrivit liderului PSD, România are șansa, în următorii cinci ani, să facă un salt semnificativ în dezvoltarea economică și în creșterea calității vieții, datorită unui model economic bazat pe investiții masive.\n\nPSD a demonstrat că poate îmbunătăți nivelul de trai, spune Marcel Ciolacu. În perioada guvernării social-democrate, salariul mediu net a depășit pragul de 1.000 de euro, iar pensia medie a crescut la peste 500 de euro.\n\nUn alt pas important a fost introducerea salariului minim european în legislația națională, oferind garanția că veniturile românilor vor respecta standardele Uniunii Europene. În doar trei ani, salariul minim a crescut cu peste 60%, ajungând la 3.700 de lei, iar pensia medie s-a majorat cu peste 70%, de la 1.608 lei în noiembrie 2021 la 2.792 de lei în septembrie 2024.\n\nConform lui Ciolacu, în ultimul deceniu, pensiile au crescut de trei ori, salariul minim de patru ori, iar puterea de cumpărare a românilor s-a dublat. Peste 80% din aceste creșteri au fost realizate în timpul guvernărilor PSD.\n\n„Am reușit să consolidăm clasa de mijloc din România. Peste 1,5 milioane de români au contracte de muncă cu un salariu net de peste 1.000 de euro pe lună. Indiferent de dificultățile economice, am găsit soluții pentru a proteja puterea de cumpărare a milioane de cetățeni”, a declarat Marcel Ciolacu.\n\nCiolacu a prezentat în programul său obiective pentru perioada 2024-2029, prioritară fiind continuarea creșterii salariilor și a pensiilor. Potrivit acestuia, până în 2029, salariul mediu brut ar putea ajunge la 2.600 de euro, salariul minim brut la 1.300 de euro, iar pensia medie la 810 euro.\n\n- Reducerea taxelor pentru salariații cu venituri mici și medii cu până la 5 puncte procentuale.\n\n- Menținerea scutirii de taxe pentru 300 de lei din salariul minim.\n\n- Stimularea angajării persoanelor peste 55 de ani prin facilități fiscale.\n\n- Stabilizarea prețurilor la alimente și energie prin scheme de sprijin de stat.\n\nObiectiv: nivelul de trai din statele dezvoltate ale UE\n\n„Aplicând aceste măsuri și cele din Programul meu de țară, România poate ajunge, până în 2029, la un nivel de trai comparabil cu cel al cetățenilor din statele dezvoltate ale Uniunii Europene”, a concluzionat Marcel Ciolacu.\n\nÎn viziunea PSD, o guvernare social-democrată și un președinte dedicat obiectivelor sociale sunt cheia pentru un viitor economic stabil și prosper.",
        "label": "Crisana"
    },
    {
        "title": "Retrospectiva săptămânii, prin ochii lui Bihorel: Ce îl supără pe afaceristul Cap Mare la amenda Gărzii de Mediu",
        "text": "Vio către Ghiusi: „Am înțeles că, pentru a face alianță cu liberalii, cereți posturile de viceprimar și vicepreședinte la Județ”. „Ai înțeles bine, că deja de trei cincinale nu mai avem niciun cuvânt de spus în administrație și ar fi cazul ca și gura noastră să mai mănâncă ceva”.\n\nAfaceristul Cap Mare, nervos că Garda de Mediu l-a amendat: „Păi, de ce să plătesc 150.000 de lei pentru că scot balast din albia râului? Nici când am omorât pe cineva n-am dat atâta bănet”. „Poate fiindcă prin asta distrugi natura. Nici ăia de la Gardă n-or fi tâmpiți”. „Distrug pe dracu'. Balastul nu-i bun, dac-ar fi bun, nu l-ar arunca aiurea până și submarinele”.\n\nPuradel a participat la concursul de alergare nocturnă. „Ideea nu-i rea. N-ai văzut că cei mai performanți participanți au fost cosângenii mei? Noi suntem obișnuiți s-o luăm la goană noaptea, mai ales dacă se trezesc cei cărora vrem să le intrăm în case”.\n\nOrganizatorul Galei Lupta colosală a explicat de ce a venit la noi: „Până n-ați avut noua arenă, nu puteam aduce concurenții. Că am unul atât de mare că în sala veche dădea cu capul în neoane”. „Va lupta și Muntele Bihorului?”. „Normal. Că dacă nu merg eu la Munte, vine Muntele la mine”.\n\nTanti Zoe, nostalgică: „Am citit că unul a fost arestat pentru că a făcut o evaziune de câteva milioane din sticle goale”. „Și ce-i cu asta?”. „Păi, la câte sticle goale a vândut regretatul meu soț, cred că înainte de a intra la sanatoriu l-ar fi băgat la pârnaie, că nici el n-a plătit impozit pe ele”.\n\nIncredibil, firma de casă a refuzat să concureze pentru viitorul pasaj subteran. Un șantierist bătrân mi-a explicat care-i tâlcul: „Era peste puterile lor să meargă și la această investiție”. „De ce? Nu mai aveau capacitate să muncească?”. „Nici pomeneală! Dar nu mai aveau capacitate să numere banii și să mascheze profitul”.\n\nÎn sfârșit am ajuns și noi pe primul loc în țară la ceva. La tuberculoză.",
        "label": "Crisana"
    },
    {
        "title": "Nu ratați noul BIHOREANUL tipărit: Cum se fac studiile de trafic care „justifică” planurile Primăriei orădene",
        "text": "Luni, 11 noiembrie, a apărut un nou număr din BIHOREANUL tipărit, cu un conţinut variat şi bogat în informaţii exclusive. Dintre subiectele noii ediţii:\n\nPrimăria Oradea și-a fundamentat pe un studiu măsluit controversata investiție pentru lărgirea străzilor Armatei Române și Universității.\n\nBIHOREANUL a descoperit că planul ambițios și scump de a extinde de la două la patru benzi cinci artere importante din oraș are la bază un studiu de trafic făcut de niște „specialiști de casă”, care au pus „din burtă” numărul mașinilor ce le traversează și au ignorat atât traseele alternative, cât și problemele create, cum ar fi lipsa locurilor de parcare ori traficul direcționat spre centrul orașului.\n\nO nouă dezvăluire a BIHOREANULUI privindu-l pe șeful DGASPC Bihor. Călin Puia a cumpărat terenuri în Sânmartin și a mascat achizițiile declarând în acte că le-ar fi primit... gratis.\n\nDupă ce a adunat prin donații simulate aproape 3 hectare în pădurea din Cordău, Puia a construit o filigorie cât o casă, iar acum ridică și o cabană cât o pensiune, fără autorizații, motiv pentru care Primăria Sânmartin l-a amendat și a oprit lucrările.\n\n„Contează rezultatele, nu că eşti femeie sau bărbat!”\n\nComisarul şef Cosmina Dat, singura femeie care conduce unităţi de Poliţie în Bihor, a fost numită de curând șef-adjunct interimar la Poliţia Municipiului Oradea.\n\n„Mă ajută foarte mult că am plecat de pe prima treaptă, văd lucrurile din toate unghiurile”, a mărturisit BIHOREANULUI poliţista, în interviul în care povestește cum e să faci carieră într-o lume „dedicată” bărbaților.\n\nNumele președintelui Consiliului Județean Bihor, Ilie Bolojan, e vehiculat tot mai mult în spațiul public ca posibil premier. Trei candidați la președinție și-au declarat disponibilitatea de a colabora, dacă vor fi aleși, cu Bolojan prim-ministru.\n\nDupă Elena Lasconi și Nicolae Ciucă, ultimul care s-a pronunțat în acest sens a fost, surprinzător, actualul premier Marcel Ciolacu, liderul PSD. În ce măsură e vorba de dorințe reale sau de ipocrizie?\n\nOdată cu scurtarea zilei, tot mai mulți orădeni reclamă municipalității calitatea slabă a iluminatului public, care lasă multe străzi în întuneric.\n\nLa 4 ani după ce a preluat de la o firmă privată iluminatul public pentru a-l gestiona mai eficient, Primăria își recunoaște incompetența și va scoate la licitație concesionarea acestuia către un operator privat, pentru 35,4 milioane euro pe 10 ani.\n\nCampaniile electorale și alegerile din urmă cu un secol semănau cu cele din zilele noastre, cu diferența că aveau loc neregulat și erau presărate cu violență.\n\nAlegerile generale din perioada interbelică erau adevărate bătălii, purtate din Parlament până în stradă și în presă, partidele principale având de-a face cu extremismul de dreapta și de stânga în ascensiune. BIHOREANUL vă introduce în atmosfera acelor vremuri...\n\nEvenimente cu invitați celebri și fuziuni muzicale aparte se află printre atracțiile lunii noiembrie în Oradea.\n\nRivo găzduiește un concert Antonia și organizează, la Sinagoga Sion, un altul cu DJ și orchestră simfonică, Hive Events îl aduce pe DJ-ul HVMZA pe scena locală, iar la Noo’vo va concerta formaţia Iris, în varianta cu Nelu Dumitrescu.\n\nAdrian Criș: Bolojan, de la Bulz la Paris\n\nȘtiți unde era și ce făcea Ilie Bolojan lunea trecută, când Marcel Ciolacu, premier, președinte PSD și candidat la Președinție, îl „propunea” prim-ministru taman din Ambasada României la Paris, zicând că bihoreanul „a realizat foarte multe” și nu are „nici cea mai mică problemă” de a lucra cu el? La Căminul Cultural din Bulz. Unde ce credeți că le spunea celor câtorva zeci de localnici adunați să-l asculte?\n\nMircea Chirilă: Cine mai pariază pe FC Bihor?\n\nDeja în jurul echipei au început să roiască personaje ciudate, iar președintele Gheorghe Tătar pare pus acolo doar ca să plătească oalele sparte. Culmea e că, pe lângă hibele din sânul echipei, care din păcate nu prea joacă nimic, au apărut și suspiciuni de blat, spre desfătarea mafiei pariurilor. Deocamdată nu s-a putut constata infracțiunea, dar o umbră planează asupra rezultatelor echipei.\n\nAMR, 2 săptămâni: Grabă „electorală” nocturnă la șantierul viitorului pasaj Decebal; Cu Dumnezeu, înainte! Primăria Oradea va amenaja o parcare în vecinătatea Bisericii Baptiste Speranța; După Tuduce, potopul: Fostul primar PSD al Nucetului lasă „moștenire” contracte cu nemiluita; Păsărească de Cadastru: Cum (nu) comunică responsabilii de la Oficiului de Cadastru și Publicitate Imobiliară Bihor; Situație de caCAO: Groapa cu dejecții din zona Sovata a „împlinit” un an și jumătate; Alcoolul şi judecătorii: Cum s-a „amețit” completul Tribunalului Bihor de la un individ dat în urmărire...",
        "label": "Crisana"
    },
    {
        "title": "Peste 100 de persoane au murit și 400 au fost rănite în Liban, în urma atacurilor israeliene din această dimineață - Zi de Zi",
        "text": "Peste 100 de persoane au murit și 400 au fost rănite în Liban, în urma atacurilor israeliene din această dimineață\n\nAutoritățile libaneze susțin că peste 100 de persoane au murit și 400 au fost rănite, în urma atacurilor israeliene din această dimineață. Aceste date nu pot fi confirmate momentan din surse independente, dar acesta pare a fi cel mai grav bilanț al confruntărilor dintre Israel și Hezbollah, din ultimul an. Majoritatea școlilor din Liban au fost închise, pentru următoarele două zile, iar spitalele sunt forțate să întrerupă operațiile care nu sunt urgente, pentru a prelua victimele.\n\nLa rândul său, armata israeliană transmite că a lovit 300 de baze ale Hezbollah și, totodată, susține că 35 de rachete au fost trase din Liban în nordul Israelului în ultimele ore, adăugând că unele au fost interceptate, dar o parte dintre ele au aterizat în apropierea orașului Safed.\n\nTensiuni în Orientul Mijlociu. Armata israeliană a desfășurat un atac masiv, luni dimineață, cu zeci de avioane de luptă și drone, asupra a cel puțin 150 de ținte Hezbollah din Liban. Civilii au fost îndemnați să părăsească zonele în care operează gruparea teroristă.\n\nAgenția națională libaneză de știri a transmis că “avioanele inamice au lansat mai mult de 80 de lovituri aeriene într-o jumătate de oră”, vizând districtele Nabatiyeh și Tyre din sudul Libanului, dar și “raiduri intense în Valea Bekaa” la 30 km est de Beirut, lângă granița cu Siria.\n\nForțele Aeriene Israeliene au lovit peste 150 de ținte Hezbollah din Liban, în urma atacului la care au participat zeci de avioane de luptă. Armata israeliană a transmis că atacul vine pe fondul indiciilor că Hezbollah se pregătea să efectueze raiduri ample cu rachete asupra Israelului.\n\nAnterior, cu câteva ore înainte de atac, civilii din sudul Libanului și Valea Beqaa au primit mesaje de avertizare pentru a se îndepărta de clădirile folosite de Hezbollah pentru depozitarea armelor.",
        "label": "Crisana"
    },
    {
        "title": "Codul roșu din weekend nu este apogeul valului de caniculă. Săptămâna viitoare va fi și mai cald - Zi de Zi",
        "text": "Codul roșu din weekend nu este apogeul valului de caniculă. Săptămâna viitoare va fi și mai cald\n\nMeteorologii se așteaptă ca săptămâna viitoare să fie chiar mai cald decât în acest weekend, în condițiile în care o mare parte a țării va fi sub cod roșu de caniculă. Sunt așteptate temperaturi de 42 de grade Celsius sau chiar mai mari, a spus la Digi24 Florinela Georgescu, director de prognoză ANM. „Așteptăm ca în următoarele zile valul de căldură să se intensifice în toate regiunile țării. Aria cu temperaturi foarte ridicate va fi tot mai cuprinzătoare.\n\nDacă astăzi este în vigoare un cod portocaliu pentru partea de vest și de sud a teritoriului, mâine acest cod portocaliu se va extinde, va cuprinde cea mai mare parte a țării, iar sâmbătă și duminică, codul roșu care va intra în vigoare va ocupa partea de sud, de est și de vest, restul regiunilor urmând să fie sub cod portocaliu”, a spus Florinela Georgescu. „Aria temperaturilor de peste 35-36 de grade va cuprinde toate regiunile țării, iar zonele cu cod portocaliu vor avea temperaturi între 36 și 40 de grade, iar pentru sâmbătă și duminică așteptăm ca temperaturile să ajungă la 41 de grade.\n\nDisconfortul termic va fi din ce în ce mai accentuat, temperatura resimțită – din ce în ce mai ridicată. Și nopțile vor fi din ce în ce mai calde, a adăugat ea. Georgescu a avertizat că perioadele scurte de instabilitate atmosferică nu vor face decât să crească umiditatea din aer și, prin urmare, și temperatura resimțită. Mai mult, spune ea, săptămâna viitoare s-ar putea să fie chiar mai cald. „Chiar dacă șirul de mesaje astăzi se încheie duminică, vremea deosebit de caldă, cu temperaturi la pragul recordurilor absolute pentru țara noastră, va continua. Estimăm că zilele cu temperaturile cele mai ridicate vor fi luni, marți și miercuri. Codul roșu din weekend nu este vârful de căldură al acestui episod. Ne așteptăm, în partea de sud, și la temperaturi de 42 de grade, poate chiar mai ridicate”, a spus Georgescu.",
        "label": "Crisana"
    },
    {
        "title": "FC Bihor joacă sâmbătă la Mioveni, cu gândul reabilitării",
        "text": "După înfrângerea de pe teren propriu de la finele săptămânii trecute, din faţa celor de la Concordia Chiajna, fotbaliştii de la FC Bihor şi-au reluat de luni pregătirile sub comanda noului antrenor principal, Gheorghe Ghiţ. Roş-albaştrii se pregătesc pentru duelul cu ultima clasată, CS Mioveni, meci care va avea loc sâmbătă, de la ora 11, pe terenul formaţiei din judeţul Argeş.\n\n„Am preluat echipa FC Bihor cu mult entuziasm, pentru că de fiecare dată când am antrenat echipa FC Bihor am făcut-o cu entuziasm. E un moment mai greu în viaţa echipei, dar aşa e la fotbal, important e să strângem rândurile, să corectăm cât se poate în timpul rămas până la etapa următoare, să muncim şi să obţinem cele trei puncte. Se simte puţin apăsător ultimul rezultat, i-am simţit afectaţi pe băieţi, dar le-am spus, trebuie să muncim, să uităm ce s-a întâmplat şi să ne gândim doar la următorul meci, cel cu Mioveni, pentru a face un joc bun şi a câştiga puncte\", a declarat noul antrenor principal al echipei orădene, Gheorghe Ghiţ.\n\nPentru disputa de sâmbătă, din cadrul etapei a 13-a a Ligii a II-a, de la Mioveni, Gheorghe Ghiţ nu va putea conta pe serviciile portarului Rodrigo Accinelli, care este suspendat, în urma cartonaşului roşu pe care l-a primit la jocul cu Concordia.\n\nÎn plus, la antrenamentul de miercuri al echipei orădene a mai apărut şi accidentarea lui Robert Curescu, care s-a ales cu o contuzie dorso-lombară şi nu a făcut deplasarea la Mioveni. „El va continua recuperarea în Oradea, iar progresul lui va fi monitorizat. Timpul estimat de recuperare pentru el este de o săptămână\", după cum transmite clubul orădean.\n\nMeciul de sâmbătă, de la Stadionul Orăşenesc din Mioveni, va opune două echipe din partea a doua a clasamentului. Reamintim că jucătorii de la FC Bihor ocupă locul 16, cu 11 puncte, după ce în cele 11 jocuri susţinute până acum au acumulat trei victorii şi două rezultate de egalitate, dar au suferit şi şase înfrângeri.\n\nDe partea cealaltă, gazdele de la CS Mioveni se vor prezenta la acest joc de pe ultimul loc, 21, cu doar 5 puncte, după ce au acumulat până acum o singură victorie şi două rezultate de egalitate, şi au suferit opt înfrângeri.\n\nÎn runda anterioară, CS Mioveni a cedat cu scorul de 0-1 disputa pe care a avut-o în deplasare, la Focşani, cu CSM.\n\nComponenţii echipei FC Bihor au susţinut joi dimineaţa un antrenament la Stadionul \"Iuliu Bodola\", după care au început deplasarea spre Piteşti, iar vineri dimineața au avut un antrenament.\n\nJocul CS Mioveni – FC Bihor Oradea, de sâmbătă de la ora 11, va fi arbitrat la centru de Ionuţ Constantinescu din Galaţi, în timp ce la cele două tuşe, asistenţi vor fi Victor Făinaru din Giurgiu şi Laurenţiu Anghel din Craiova.\n\nEtapa a 13-a a campionatului Ligii a II-a la fotbal a început joi cu jocul CSC Şelimbăr – CSM Reşiţa, încheiat cu scorul de 0-3. Celelalte partide sunt programate de sâmbătă până marţi.",
        "label": "Crisana"
    },
    {
        "title": "În Bihor a început strângerea de semnături pentru candidatura lui Mircea Geoană la Președinția României (VIDEO)",
        "text": "Filiala Bihor a Mișcării „România Renaște” a început strângerea de semnături pentru susținerea candidaturii lui Mircea Geoană la Președinția României. Din 11 septembrie, membrii mișcării sunt prezenți atât în Oradea, la sediul de pe strada Vasile Alecsandri, nr. 17, între orele 12-20, cât și în piețele din Aleșd, Beiuș, Salonta, Ștei și Ceica, unde bihorenii își pot pune semnătura pe listele cu susținători ai candidatului independent.\n\nÎn plus, cei care doresc se pot implica mai mult și pot deveni voluntari în campania electorală a lui Mircea Geoană, considerat de coordonatorul „România Renaște” Bihor, Marius Tunduc, drept singurul lider capabil să conducă țara, prin prisma experienței dobândite ca diplomat, politician și de secretar general adjunct al NATO.\n\n„Este românul care a ajuns într-o poziție unică la șefia NATO și care, prin prisma acestei poziții, a avut șansa să stea la masă cu liderii lumii și să înțeleagă jocul global, un joc extrem de complicat în perioada actuală și în anii următori. Lumea întreagă trece printr-o schimbare, se resetează, iar România are șansa să aibă la Cotroceni un președinte care să înțeleagă foarte bine jocul global și să aibă experiența necesară să îl joace ”, a explicat Tunduc demersul de susținere a candidaturii lui Geoană la Președinție.\n\nFostul secretar adjunct al NATO și-a anunțat intrarea în cursa pentru Cotroceni, miercuri, printr-un mesaj video publicat pe pagina sa de Facebook. „ Eu nu sunt perfect. Ţara noastră nu este perfectă. Dar ştiţi ce putem face? Putem să muncim. Să ne suflecăm mânecile şi să construim împreună o ţară în care fiecare voce contează şi fiecare vot se vede. Candidez la Preşedinţia României pentru că ştiu că avem nevoie de o schimbare adevărată. Sunt aici să vă reprezint pe toţi şi pe toate. Voi fi preşedintele naţiunii române, apărător al tradiţiilor şi al credinţei noastre, dar şi deschis către modernitate şi progres ”, a susținut Mircea Geoană.\n\nAcesta candidează la cea mai înaltă demnitate în statul român sub sloganul „Independent. Viziune. Respect”.\n\n„ Suntem convinși că România are nevoie de un Președinte care să fie aliatul cetățenilor, să nu pună interesele personale sau de partid deasupra comunității. E nevoie de un lider care să coaguleze energiile românilor care vor și pot să contribuie la o evoluție reală, corectă a țării. Toți cei care gândesc în felul acesta sunt bineveniți alături de noi ”, a îndemnat Marius Tunduc, coordonatorul filialei Bihor a Mișcării „România Renaște”.\n\nCei care doresc să semneze pentru susținerea lui Mircea Geoană la Președinția României sau să se implice ca voluntari sunt așteptați zilnic între 12-20 pe strada Vasile Alecsandri nr.17 din Oradea.",
        "label": "Crisana"
    },
    {
        "title": "Wall Street Journal: Elon Musk este în contact regulat cu Vladimir Putin de la sfârşitul anului 2022 - Zi de Zi",
        "text": "Wall Street Journal: Elon Musk este în contact regulat cu Vladimir Putin de la sfârşitul anului 2022\n\nWall Street Journal: Elon Musk este în contact regulat cu Vladimir Putin de la sfârşitul anului 2022. Legătura dintre cei doi ridică serioase probleme privind securitatea națională a SUA, întrucât companiile lui Musk au contracte cu armata și agențiile de informații americane.\n\nConversațiile regulate dintre Musk și Putin, confirmate de mai mulți oficiali americani, europeni și ruși pentru The Wall Street Journal, au potențialul de a provoca probleme de securitate națională, având în vedere că Putin este unul dintre principalii adversari ai SUA. Specialiștii explică faptul că Elon Musk are legături strânse, prin companiile sale, cu armata și agențiile de informații americane, ceea ce îi oferă o vizibilitate unică asupra unora dintre cele mai sensibile programe ale Americii. Musk are și o autorizație de securitate care îi permite accesul la anumite informații clasificate.\n\nConversațiile dintre cei doi durează de la sfârșitul anului 2022 (anul în care Rusia a invadat Ucraina). Printre subiectele abordate se numără afacerile și tensiunile geopolitice. Oficialii de la Casa Albă au declarat că nu știu nimic despre legăturile dintre cei doi. În timp ce SUA și aliații săi l-au izolat pe Putin în ultimii ani, dialogul cu Musk (care a devenit un susținător crucial al campaniei lui Donald Trump și care ar putea primi o poziție în administrația sa, dacă va câștiga alegerile) cu președintele Rusiei ar putea semnala reangajarea în relațiile dintre cele două țări și, de asemenea, ar putea consolida dorința exprimată de Trump de a încheia o înțelegere legată de încheierea războiului din Ucraina.\n\nO persoană familiarizată cu situația a declarat că “guvernul american se confruntă cu o dilemă, deoarece este dependent de tehnologiile lui Elon Musk”. SpaceX lansează pe orbită sateliți esențiali pentru securitatea națională și este compania pe care NASA se bazează pentru a transporta astronauții către și dinspre Stația Spațială Internațională. Potrivit WJS, la un moment dat, Putin i-a cerut miliardarului să evite activarea serviciului său de internet prin satelit Starlink în Taiwan, pentru a-i face la rândul său o favoare liderului chinez Xi Jinping.\n\nSăptămâna trecută, Musk a vorbit la un miting de-al lui Trump din Pennsylvania despre importanța transparenței guvernamentale și a menționat propriul său acces la secrete guvernamentale. El a spus: “Am o autorizație strict secretă, dar trebuie să spun că majoritatea lucrurilor de care sunt conștient și motivul pentru care le țin strict secrete este că sunt foarte plictisitoare.”\n\nMiliardarul nu a răspuns la solicitările de comentarii, însă a numit “absurde” criticile aduse la adresa sa și faptul că a fost numit “susținătorul lui Putin”. El a declarat că firmele sale “au făcut mai mult decât orice era posibil pentru a submina Rusia”. Purtătorul de cuvânt al Kremlinului, Dmitri Peskov, a declarat că singura convorbire pe care Kremlinul a avut-o cu Elon Musk a fost despre “spațiu, precum și despre tehnologiile actuale și viitoare”. În afară de aceasta, Peskov a spus că nici Putin, nici oficialii Kremlinului nu au avut conversații regulate cu miliardarul.",
        "label": "Crisana"
    },
    {
        "title": "Evaluare și Bacalaureat - Premii pentru elevii de nota zece",
        "text": "Elevii din Bihor care au luat nota zece la Evaluare Națională și Bacalaureat au fost premiați joi, la Inspectoratul Școlar Județean (IȘJ) Bihor, alături de mai mulți profesori. Pentru rezultatele la Evaluare au fost premiați Andra-Anastasia Crăciun și Bogdan-Ioan Solomie iar pentru bacalaureat Rareș Florin Bâte și Andrei-Ovidiu Petrache.\n\nȘeful Inspectoratului, Horea Abrudan, a declarat că este ultima activitate la care participă din postura de șef al instituției, el urmând să preia funcția de vicepreședinte al Consiliului Județean Bihor. „Vă felicit pentru performanțele obținute. Să fiți conștienți că ne faceți mândri de realizări și sunteți o dovadă că învățământul bihorean face performanță. Îmi doresc să fiți exemple pentru colegii mai mici și să îi îndrumați să obține performanțe la fel ca voi”, a spus Horea Abrudan. Ca noutate, anul acesta, pe lângă elevi au fost premiați și profesorii care au contribuit la performanțe elevilor.\n\nLa Evaluare Națională, prima premiată a fost Andra-Anastasia Crăciun de la Colegiul Național „Emanuil Gojdu” din Oradea. Alături de ea au mai fost premiați și Corina Păcurar, profesoara de limba și literatura română și Verestoi Csilla, profesoară de matematică, de la același Colegiul Național „Emanuil Gojdu” din Oradea.\n\nAl doilea premiat a fost elevul Bogdan-Ioan Solomie de la Liceul Ortodox „Episcop Roman Ciorogariu” din Oradea. Alături de el, au mai fost premiați Mirela Titiana Rus, profesoară de limba română și Carmen Lazăr, profesoară de matematică de la Liceul Ortodox „Episcop Roman Ciorogariu”.\n\nPentru nota 10 la bacalaureat, a fost premiat Rareș Florin Bâte de la Liceul Greco-Catolic „Iuliu Maniu” din Oradea și profesorii Florica Emilia Haș - limba și literatura română, Călin Sabău – matematică și Rodica Mureșan – chimie, toți de la același liceu.\n\nSingura notă de 10 obținută de un elev din afara Oradiei a fost cea a lui Andrei-Ovidiu Petrache de la Colegiul Național „Teodor Neș” din Salonta. Alături de el, de la același colegiu, au mai fost premiați profesorii Roxana Ilieș - limba și literatura romănă, Oana Cosma – istorie și Caramete Slava – psihologie.\n\nPentru nota 10 la Evaluare Națională elevii au primit câte 2.000 de lei iar pentru 10 la bacalaureat câte 5.000 de lei.",
        "label": "Crisana"
    },
    {
        "title": "Trump amenință Google cu anchete penale, în cazul în care va fi reales președinte - Zi de Zi",
        "text": "Trump amenință Google cu anchete penale, în cazul în care va fi reales președinte\n\nFostul președinte american a declarat vineri că va instrumenta Departamentul de Justiție să deschidă anchete penale împotriva Google, în cazul în care va fi reales în funcție. Declarația lui Donald Trump reprezintă cea mai recentă amenințare de a-și exercita puterea președinției pentru a se răzbuna pe diverse companii sau persoane, notează The Guardian.\n\n”S-a stabilit că Google a folosit ilegal un sistem de dezvăluire și afișare numai a poveștilor proaste despre Donald Trump, unele inventate în acest scop, în timp ce, în același timp, dezvăluie doar povești bune despre tovarășa Kamala Harris. Aceasta este o activitate ilegală și sperăm că Departamentul de Justiție îi va urmări penal pentru această interferență flagrantă în alegeri. Dacă nu, și sub rezerva Legilor țării noastre, voi cere urmărirea lor în justiție, când voi câștiga alegerile și voi deveni președinte al Statelor Unite”, a anunțat Trump.\n\nGoogle a negat informațiile și a transmis că nu manipulează rezultatele căutării în beneficiul unei anumite părți. ”Ambele site-uri web de campanie apar în mod constant în partea de sus a Căutării pentru interogări de căutare relevante și comune”, a precizat compania într-un comunicat.",
        "label": "Crisana"
    },
    {
        "title": "Mii de persoane la concertul lui Andrea Bocelli de la Oradea - O seară de neuitat",
        "text": "În jur de 6.000 de persoane au asistat, duminică seara, la Oradea Arena, la un spectacol de neuitat: „Andrea Bocelli – 30th Anniversary”, susţinut de unul dintre cei mai apreciaţi tenori din lume, acompaniat de Orchestra şi corul Filarmonicii de Stat Oradea, dirijate de maestrul italian Marcello Rota. Pe scenă au mai urcat soprana Cristina Păsăroiu, violonista Rusanda Panfili şi cântăreaţa italiană Eliza G.\n\nMii de persoane, venite nu doar din Bihor, ci din toate colţurile ţării, s-au îndreptat duminică seara spre Oradea Arena pentru a participa la concertul „Andrea Bocelli – 30th Anniversary”, care face parte din turneul care marchează 30 de ani de carieră muzicală a tenorului italian. Organizatorii au fost pregătiţi pentru afluxul de persoane, accesul făcându-se de la ora 18.30. De asemenea, au pus la dispoziție garderobe suficiente. Concertul a fost structurat în două părţi – prima cu arii din operă, cea de-a doua cu cântece cunoscute.\n\n Andrea Bocelli a urcat pe scenă, în aplauzele furtunoase ale celor prezenţi, însoţit de dirijorul Marcello Rota. Prima parte a concertului a cuprins arii celebre precum: „La donna e mobile” (Rigoletto), „Di quella pira” (Trovatore), „Si fui soldato” (Andrea Chenier), „Vicino a te” (Andrea Chenier), „O soave fanciulla” (La Boheme), „Brindisi” (La Traviata). În această primă parte au mai urcat pe scenă soprana Cristina Păsăroiu, care a interpretat aria „Meine lippe sie cussen so heis” (Giuditta), şi l-a acompaniat pe tenorul italian în câteva dintre ariile cântate. Tot în prima parte, violonista Rusanda Panfili, din Republica Moldova, a interpretat „Czarda”, de V. Monti. \n\n După o pauză de 20 de minute, concertul a fost reluat cu emoţionantul cântec italian „Mamma”, de C.A. Bixio, acompaniat, pe ecranul din spatele scenei, de imagini vechi din Italia, dar şi de fotografii cu mama lui Andrea Bocelli. \n\n În această a două parte, tenorul italian a cântat singur sau alături de invitatele sale – violonista Rusanda Panfili şi cântăreaţa italiană Eliza G (câştigătoare a ediţiei din 2019 a Festivalului Cerbul de Aur) piesele: „Funiculi funicula”, „O surdato”, „’Nnammurato”, „En aranjuez con tu amor”, „Granada”, „Vivo per lei” şi „Canto della Terra”. De asemenea, Rusanda Panfili a interpretat piesa „Davy Jones, He’s a Pirate” (din filmul Piraţii din Caraibe), iar Eliza G – piesa „Titanium”. \n\n În aplauzele furtunoase ale publicului, Andrea Bocelli s-a întors de trei ori pe scenă, interpretând celebrul cântec napolitan „O sole mio”, cântecul „Con te partiro” (alături de soprana Cristina Păsăroiu) și aria „Nessun Dorma”. \n\n Pe tot parcursul spectacolului, pe ecranul din spatele scenei au rulat imagini semnificative pentru piesele interpretate. De asemenea, cele două părţi ale spectacolului au fost precedate de câte un video, primul prezentând rolurile din opere interpretate, de-a lungul carierei sale, pe marile scene ale lumii, iar cel de-al doilea, imagini din concertele susţinute alături de artişti celebri, precum Celine Dion, Sarah Brightman, Michael Jackson, sau evenimente importante la care a fost invitat să cânte, cum a fost jubileul Reginei Elibabeta a II-a sau „Music for Hope” - Concertul-rugăciune susţinut în aprilie 2020, la Domul din Milano, în pandemie, în prima zi a Paştelui catolic. \n\n La concertul de la Oradea, singurul susținut în acest an în România de celebrul tenor italian, Andrea Bocelli a fost acompaniat de Orchestra Filarmonicii de Stat Oradea, compusă, special pentru acest eveniment, din 74 de instrumentişti (pe lângă cei din Oradea, pe scenă urcând 13 colaboratori permanenţi ai orchestrei, dar şi instrumentişti valoroşi din Cluj-Napoca, Sibiu, Arad şi Timişoara). De asemenea, pentru această ocazie, Corul Filarmonicii de Stat Oradea a fost format din 60 de persoane, din care 36 membri ai corului, ceilalţi fiind colaboratori de la Universitatea Emanuel şi de la Universitatea din Oradea, Facultatea de Arte, Departamentul Muzică. \n\n Repetiţiile penru concert s-au ţinut fără maestrul Andrea Bocelli, care a sosit duminică după-masă la Oradea, cu un avion privat. Orchestra filamonicii a început pregătirile în urmă cu o săptămână, fiind mai intense în ultimele trei zile, sub bagheta dirijorului Marcello Rota, care a avut grijă ca totul să fie transmis aşa cum trebuie, având în vedere numeroasele concerte susţinute împreună cu tenorul.\n\n „Emoţia și gândul că vom avea șansa să fim alături de Andreea Bocelli pe scenă ne-au făcut să sorbim fiecare din informațiile pe care ni le-a dat maestrul. E surprinzător ce s-a creat în seara aceasta pe scenă şi, de fapt, în Arena Oradea. Cred că Andrea a reuşit să ne aducă pe toți la unison, nu doar să cântăm aceeași piesă și nu publicul să ne asculte ci pur și simplu să vibrăm împreună mii de suflete”, a declarat Carmen Rus, managerul Filarmonicii de Stat Oradea.",
        "label": "Crisana"
    },
    {
        "title": "George Simion, candidatul AUR la Președinție, își prezintă viziunea pentru România la Oradea",
        "text": "Oradea va deveni pe 17 noiembrie punctul de întâlnire pentru toți cei interesați de viitorul României. George Simion, candidatul AUR la funcția de președinte al țării, vine la Casa de Cultură a Sindicatelor pentru o discuție deschisă despre #PlanulSimion - un proiect menit să schițeze drumul pe care România ar trebui să-l urmeze.\n\nEvenimentul promite să fie o ocazie rară și specială, în care bihorenii sunt invitați să își exprime opiniile, să pună întrebări și să înțeleagă direcția spre care candidatul AUR George Simion dorește să ducă România. Cu accent pe transparență și deschidere, întâlnirea propune să fie un forum în care cetățenii să își poată face auzită vocea, abordând atât provocările actuale, cât și oportunitățile de viitor ale României.\n\nUnde şi când\n\nEvenimentul va avea loc pe 17 noiembrie, la ora 14:00, la Casa de Cultură a Sindicatelor din Parcul 1 Decembrie, Oradea. Accesul publicului va fi permis începând cu ora 13:00, iar cei interesați sunt încurajați să sosească înainte de ora 13:45 pentru a se asigura că participă la această sesiune interactivă.\n\nDe ce să participați?\n\nPentru că întâlnirea este o șansă de a înțelege nu doar planurile lui George Simion, dar și modul în care candidatul își propune să se implice direct în crearea unei Românii mai bune. Întrebările și sugestiile participanților vor contribui la modelarea acestui plan, care, spune candidatul, este „pentru România și făcut de români”.\n\nÎntâlnirea reprezintă un dialog autentic, între liderul AUR, candidat la preşedenţia României și cetățeni, consolidând ideea că schimbarea începe cu fiecare dintre noi.\n\nVino să afli mai multe despre viziunea lui George Simion și să faci parte din dezbaterea care ar putea influența următorul capitol al României!",
        "label": "Crisana"
    },
    {
        "title": "Pentru al doilea an la rând, populația României a crescut datorită imigranților - Zi de Zi",
        "text": "Pentru al doilea an la rând, populația României a crescut datorită imigranților\n\nFenomenul de imigrare constituie principalul motiv al creșterii populației țării în anul 2023, a transmis vineri Institutul Național de Statistică. Anul trecut a avut loc în premieră istorică pentru România acest fenomen, al creșterii populației pe seama imigranților.\n\nAstfel, soldul migrației internaționale (diferenţa dintre numărul imigranţilor şi numărul emigranţilor) în anul 2023 a fost pozitiv, numărul imigranților depășind numărul emigranților cu 82.000 persoane.\n\nÎn cursul anului trecut, femeile au fost majoritare în rândul emigranților (52,4%), în vreme ce în rândul imigranților, bărbații au fost majoritari (57,4%).\n\nLa 1 ianuarie 2024 populația rezidentă a fost de 19.064.409 persoane, în creștere cu 9.900 persoane față de 1 ianuarie 2023, mai arată satele Statisticii. Populaţia rezidentă cuprinde totalitatea persoanelor (cetăţenie română, străină sau fără cetăţenie) care au reşedinţa obişnuită în România, indiferent dacă ele se află în țară sau sunt lecate în străinătate.\n\nPopulația urbană, precum şi cea de sex feminin sunt majoritare (51,9%, respectiv 51,4%).\n\nFenomenul de îmbătrânire demografică continuă să se accentueze (ridicându-se la 123,8 persoane vârstnice la 100 de tineri sub 15 ani), diferența dintre populația vârstnică de 65 ani şi peste şi populația tânără de 0-14 ani ajungând la 736.000 persoane, în creștere față de 1 ianuarie 2023.\n\nRaportul de dependență demografică (raportul dintre numărul persoanelor de vârstă „dependentă” (persoane sub 15 ani şi de peste 64 ani) şi populația în vârstă de muncă (15-64 ani) exprimat la 100 de persoane) a crescut de la 56,0 la 56,8 persoane tinere și vârstnice la 100 persoane adulte.",
        "label": "Crisana"
    },
    {
        "title": "Békési Csaba: PSD garantează calea sigură pentru creșterea veniturilor",
        "text": "Guvernarea PSD este garanția creșterii veniturilor românilor. Când acest fapt este recunoscut chiar de către adversarii politici, înseamnă că lucrurile cu adevărat așa stau.\n\nÎntrebată despre o posibilă guvernare cu PSD-ul, ”dreapta” politică din România a răspuns că \" asta este posibilă într-un univers paralel, undeva, poate pe Marte, în care PSD-ul şi-ar schimba ADN-ul şi, în loc să crească salarii, ar trebui să scadă salarii, adică să urmeze programul nostru de guvernare ”.\n\n”Așadar, opoziția a recunoscut că PSD are în ADN-ul său creșterea salariilor românilor, lucru ce ține de evidență, mai ales dacă analizăm faptele și măsurile concrete adoptate în ultimii ani de miniștrii PSD și de Cabinetul Ciolacu. În acest context, merită reținut faptul că în perioada 2020-2024, salariul minim net a crescut cu aproape 76%, de la 1.346 lei în 2020 la 2.363 lei în 2024. Creșterile înregistrate între 2020-2022 au fost de 7%, 3%, respectiv 10% și au avut drept principal scop acoperirea inflației. Însă cel mai mare salt, însumând 45,72%, s-a înregistrat după preluarea mandatului de premier de către Marcel Ciolacu și după implementarea măsurilor PSD pentru creșterea nivelului de trai al românilor”, a declarat Csaba, directorul AJOFM Bihor și candidatul PSD Bihor pentru Camera Deputaților.\n\nExecutivul condus de Marcel Ciolacu a implementat două majorări, în octombrie 2023 și iulie 2024, care au contribuit la o creștere semnificativă a salariului minim. Iar avansul salariului mediu net între iunie 2023 și septembrie 2024 a ajuns la 558 de lei.\n\nCreșterea salariului mediu net, care reflectă dinamica naturală a pieței muncii, s-a accentuat în ultimele 15 luni ca urmare a politicilor de creștere economică prin investiții a Executivului condus de același Marcel Ciolacu. Astfel, potrivit Institutului Național de Statistică (INS), în septembrie 2024, a șaptea lună consecutiv în care salariul mediu net a depășit 1.000 de euro, valoarea sa a fost de 5.158 de lei, cu 558 de lei mai mult comparativ cu iunie 2023.\n\nÎn ultimii trei ani, guvernarea PSD condusă de Marcel Ciolacu a reușit să crească și pensiile seniorilor. Pensia medie a crescut cu peste 70%, de la 1.608 de lei în noiembrie 2021, la 2.792 de lei, după recalcularea de la 1 septembrie 2024.\n\nDe altfel, urmărind creșterea salariilor și a pensiilor în ultimii 10 ani, se poate observa o evoluție spectaculoasă: s alariul minim a crescut de la 800 lei în 2013 la 3.700 lei, ceea ce înseamnă o creștere de 363%, iar pensiile au crescut și ele semnificativ, punctul de pensie ajungând de la 761 lei (2013) la 2.032 lei (2023).\n\n”Așadar, veniturile românilor au crescut spectaculos în ultimul deceniu, aducând prosperitate pentru toți! Aceste rezultate remarcabile demonstrează clar impactul pozitiv al măsurilor de guvernare ale PSD”, a precizat\n\nPrin implementarea salariului minim european, salariul minim brut din România va ajunge la 1.300 de euro pe lună, până în 2029. În plus, Guvernul PSD va susține la nivelul Uniunii Europene adoptarea unui Pact European pentru Stabilitatea Salariului Minim la nivelul tuturor statelor membre, în vederea reducerii decalajelor de nivel de trai între cetățenii Uniunii.\n\nDe asemenea, PSD pregătește scăderea impozitării muncii în vederea creșterii veniturilor pentru circa 4 milioane de contracte de muncă, cu normă întreagă, adică aproximativ 70% din total. Sunt avute în vedere măsuri fiscale privind diminuarea impozitării muncii, precum:\n\n- Reducerea taxelor și impozitului cu până la 5 puncte procentuale la salariile mai mici de 5.700 de lei brut în prezent, respectiv 6.050 în 2025 și 8.500 în 2029.\n\n- Menținerea sumei de 300 de lei scutită de taxe din salariul minim.\n\n- Reducerea contribuției pentru sănătate (CASS) la salariile membrilor familiilor cu copii.\n\nNu în ultimul rând, prin indexarea anuală a pensiilor din sistemul public, conform mecanismului prevăzut în noua Lege a pensiilor, guvernarea PSD va asigura sustenabilitatea pe termen lung a sistemului public de pensii. Pensia medie va ajunge la 810 euro, iar cea minimă la 415 euro în 2029.\n\n”Guvernarea PSD este garanția că salariile oamenilor de rând, cei care muncesc onest și cinstit, dar și pensiile seniorilor nu vor scădea, tăiate de guvernanții de ”dreapta” sau \"mâncate\" de inflație, ci vor continua să crească, așa cum am făcut-o de fiecare dată când am guvernat România”, a concluzionat Csaba.",
        "label": "Crisana"
    },
    {
        "title": "Betoane cu forța: Orădenii de pe strada Ronald Reagan se bat cu Primăria în instanță pentru spațiile verzi",
        "text": "Votat de aleşii orădenilor din Consiliul Local în octombrie 2022, proiectul Primăriei de a amenaja o pistă pentru biciclişti din cartierul Grigorescu până pe strada Sextil Puşcariu pare să fi dispărut de pe agenda municipalităţii.\n\nInstituţia n-a mai pomenit nimic despre investiţia de aproape 2 milioane lei, dar nici n-a explicat motivul sistării ei.\n\nBihorel a aflat că lucrările n-au mai început pentru că se opun zeci de orădeni de pe strada Ronald Reagan, după ce au aflat din studiul de fezabilitate că amenajarea pistei ar presupune tăierea a 31 de arbori ce străjuiesc carosabilul.\n\nOamenii nu se împotrivesc neapărat pistei, dar nu vor ca spaţiile verzi din faţa caselor să fie distruse, iar ei să rămână expuşi efectelor caniculei în fiecare vară.\n\nFiindcă Primăria n-a organizat vreo dezbatere publică şi nici nu i-a anunţat pe cei vizaţi de lucrări, aşa cum de altfel a procedat şi în cazul altor investiţii, riveranii şi-au spus ofurile în scris, cerând fie ca pista să se facă mai îngustă, nu lată de 2,5 metri, fie să se aleagă alt traseu.\n\nMunicipalitatea le-a respins sesizarea, motivând că investiţia este necesară şi oportună, aşa că tot ce au mai putut face oamenii a fost să deschidă un proces, cu speranţa că proiectul va fi anulat de instanţă.\n\nTribunalul Bihor urmează să dea o primă sentinţă pe 20 noiembrie şi rămâne de văzut dacă vor câştiga oamenii şi copacii, sau betoanele Primăriei.",
        "label": "Crisana"
    },
    {
        "title": "Doamne, ajută! În ultima sa ședință, Consiliul Local Oradea a fost foarte generos cu bisericile",
        "text": "Întrunit în ultima ședință din mandatul 2020-2024, Consiliul Local Oradea a aprobat, repede, cu unanimitate de voturi și fără comentarii, acordarea gratuită a 8.000 mp către trei lăcașe de cult.\n\nAleșii s-au gândit să își ia adio de la funcție împăcați cu Dumnezeu, așa ca au atribuit în proprietate Catedralei Ortodoxe Învierea Domnului din Piața Gojdu, Parohiei Ortodoxe Mihai Eminescu din Calea Clujului și Mănăstirii Buna Vestire din strada Matei Corvin terenurile aferente construcțiilor și unor anexe aflate până atunci în concesiune.\n\nSingura condiție a fost ca bisericile, care oricum beneficiaseră gratuit de terenuri, să nu le înstrăineze timp de 30 de ani. Cum beneficiare sunt biserici ortodoxe, liderul grupului UDMR, Szabó József, i-a cerut primarului Florin Birta să aplice aceeași măsură și față de alte culte care cer teren gratuit, iar acesta s-a declarat de acord.\n\nPrin urmare, în una dintre primele ședințe ale noului Consiliu Local, care își va începe mandatul săptămâna aceasta, aleșii vor fi chemați să onoreze o cerere similară formulată de Episcopia Reformată. Generozitatea pare să aibă legătură și cu apropierea unor noi runde de alegeri, în care partidele vor să pozeze ca evlavioase. Că de la anul, Dumnezeu cu mila!",
        "label": "Crisana"
    },
    {
        "title": "Fake news cu suporterii români care ar fi scandat numele lui Putin pe stadion - Zi de Zi",
        "text": "Fake news cu suporterii români care ar fi scandat numele lui Putin pe stadion\n\nUn clip video care dă de înțeles că suporterii români la meciul cu Ucraina ar fi scandat numele lui Putin pe stadionul din Munchen s-a viralizat pe rețelele sociale și a fost preluat inclusiv în presa tabloidă din Marea Britanie. Centrul pentru Comunicare Strategică din Ucraina a demontat clipul ca fiind fake news și, mai mult, arată că sunetul adăugat la montaj provine dintr-o secvență unde Putin era înjurat pe stadion.\n\nClipul filmat din tribună arată suporteri români pe Allianz Arena din Munchen, la meciul de ieri cu Ucraina. Suporterii sunt filmați din spate, unii dintre ei se bucură cu mâinile ridicate, iar pe sonor se aude la un moment dat scandarea „Putin! Putin!”. Nimeni nu este filmat din față, ca să se poată vedea eventual mișcarea buzelor, iar mișcarea brațelor nu este sincronizată cu scandarea, cum se întâmplă de obicei pe stadioane.\n\nClipul apare mai mai multe rețele sociale – pe X și pe Telegram – și a fost preluatăinclusiv de unele media, cum ar fi tabloidul britanic Mirror, care a publicat un articol cu titlul „România încalcă regulile UEFA la Euro 2024. Suporterii își bat joc de Ucraina scandând numele lui Vladimir Putin”. StratCom: Clipul e fake news Centrul pentru Comunicare Strategică din Ucraina (StratCom UA), un organism guvernamental creat pentru a combate dezinformările Rusiei după invadarea Ucrainei, a analizat clipul viralizat pe rețelele sociale și a stabilit că este fake news. „Suporterii români au strigat numele «Putin» la meciul dintre echipele naționale ale Ucrainei și României”. Acesta este un fake!”, arată StratCom UA într-o postare pe Facebook. „Minciună: Românii care au venit să își încurajeze echipa națională la meciul cu naționala Ucrainei de la Euro 2024 au scandat pe stadion numele dictatorului rus. Un astfel de video se răspândește pe Telegram. Adevărul: acest video este fake. Cei care l-au realizat au înlocuit coloana sonoră. În clip, autorii fake-ului au folosit celebra «scandare» a fanilor ucraineni despre dictator, din care au tăiat o parte. P.S. Știți ce cuvânt a fost tăiat la montaj”, se mai precizează în postarea StratCom UA. Pe unele conturi de pe X a fost postat, în replică la clipul demontat ca fiind fake, un alt clip, de unde ar proveni scandarea originală, în care Putin este înjurat, de fapt. Imaginile, atribuite eronat ca fiind de la meciul România – Ucraina de ieri, sunt de la meciul Ucraina – Austria (0 – 1) de la Campionatul European din 2020, de fapt. Suporterii sunt filmați tot din spate și nu se poate citi pe buzele lor, însă mișcarea brațelor este în sincronizare perfectă cu o scandare din două cuvinte, în care Putin este numit „nenorocit” (cuvântul folosit este mai dur, specific galeriilor de fotbal).",
        "label": "Crisana"
    },
    {
        "title": "RER vine și pe strada ta! Cetățenii din Sânmartin sunt rugați să scoată pubela neagră în stradă, pentru microcipare",
        "text": "RER Vest este în plină campanie de încheiere a contractelor în comuna Sânmartin, unde regulile de salubritate se schimbă de anul viitor. În paralel, echipajele din teren montează microcipuri pe pubelele persoanelor fizice care deja au semnate contracte.\n\nÎn fiecare zi de colectare a deșeurilor de pe raza comunei Sânmartin, mai multe echipaje ale operatorului de salubrizare identifică pubelele negre ale celor care deja au încheiat noile contracte, ce vor intra în vigoare de anul viitor, și montează microcipul cu cod unic de identificare a clientului pe pubela pentru deșeuri reziduale.\n\nÎn plus, în fiecare pubelă care a fost microcipată, echipele RER Vest lasă și sacii pentru colectarea deșeurilor reciclabile, o rolă galbenă și una albastră, precum și un calendar cu ridicările de deșeuri programate pentru 2025.\n\nAvând în vedere că pubelele fără microcip nu vor mai fi golite începând de anul viitor, operatorul îi roagă pe noii clienți să scoată spre colectare pubela neagră, ca să se poată pregăti recipientele.\n\nCe faci dacă vrei pubelă mai mare?\n\nÎn continuare, echipele RER iau la pas comuna Sânmartin, pentru ca localnicii să poată încheia contractele de salubritate de acasă. Cetățenii pot semna pe loc actele, pe tabletă, și trebuie să-i arate agentului de contractare pubela pe care o are și în care dorește să colecteze în continuare deșeurile.\n\nClienții care vor o pubelă cu un volum diferit față de cea pe care au primit-o, în 2020, de la RER Vest, prin Primăria Sânmartin, vor fi nevoiți să o returneze la Biroul Relații cu Clienții al companiei, de pe strada Moliere nr. 2, unde vor primi noul recipient. Microcipul de identificare va fi instalat de angajații RER Vest doar pe recipientele prevăzute în contracte.\n\nToate contractele RER care se încheie acum în comuna Sânmartin vor intra în vigoare de la 1 ianuarie 2025, când Primăria Sânmartin nu va mai colecta taxa de salubrizare, iar cetățenii vor plăti lunar facturile emise de operator.",
        "label": "Crisana"
    },
    {
        "title": "Candidații PNL Bihor au depus dosarele pentru alegerile parlamentare din 1 decembrie",
        "text": "Joi, 10 octombrie, candidații PNL Bihor, în frunte cu Ilie Bolojan, au depus dosarele de candidatură la Biroul Electoral Județean pentru alegerile parlamentare care vor avea loc pe 1 decembrie. Liberalii bihoreni își propun să fie o voce puternică pentru județul Bihor în Parlamentul României.\n\n„ Obiectivul principal al echipei noastre de parlamentari este să fim o voce puternică a județului Bihor în Parlamentul României și un sprijin pentru proiectele de investiții ale județului, un partener pentru administrațiile publice locale. Prima direcție este sprijin pentru Bihor din București. A doua direcție este respectul pentru România, pentru țara noastră. Vom face tot ce ține de noi să avem un stat eficient, o țară de încredere și prosperă pentru toți românii. Dumnezeu să aibă în pază județul Bihor și țara noastră ”, a declarat Ilie Bolojan, președintele PNL Bihor, actual președinte al Consiliului Județean Bihor, candidat la Senat.\n\nGheorghe Bota, primar cu patru mandate în comuna Rieni și profesor de matematică, a subliniat importanța unei educații adaptate la cerințele pieței muncii și a evidențiat proiectele implementate în comunitatea sa. Bota consideră că politicienii trebuie să fie mai aproape de oameni și să susțină mediul privat pentru a sprijini dezvoltarea locală.\n\nPentru un mandat în Camera Deputaților candidează și Arina Moș, actual senator, cu o experiență de 15 ani în administrație publică. Aceasta a subliniat importanța respectării nevoilor oamenilor, cu accent pe susținerea persoanelor vulnerabile, tinerilor și vârstnicilor.\n\n„ Îmi doresc să fiu vocea oamenilor în Parlamentul României. E necesar ca omul și nevoile lui să fie puse pe primul loc, iar serviciile publice trebuie să fie deschise înspre oameni, pentru oameni. Vreau să îmi continui proiectele începute în scurtul mandat de doi ani în Senatul României. Vă îndemn să veniți alături de echipa noastră puternică ”, a precizat Arina Moș.\n\nDumitru Țiplea, fost prefect al județului Bihor, a vorbit despre vasta sa experiență în administrație și antreprenoriat, punctând că în cei 5 ani în calitate de prefect a coordonat o serie de instituții și a gestionat probleme administrative și proiecte de dezvoltare. Dumitru Țiplea consideră că această experiență îi oferă o bază solidă pentru a candida la Parlament, fiind determinat să continue să aducă bunăstare bihorenilor prin proiecte concrete.\n\nCălin Gal, actual vicepreședinte al Consiliului Județean Bihor, a evidențiat rolul său în gestionarea economică a instituției și în obținerea de finanțări pentru proiectele județului în cei 4 ani de mandat: „ Candidez la funcția de deputat pentru a continua aceste proiecte în care eu cred și la care am muncit în acești 4 ani și cred că împreună cu echipa noastră puternică vom putea aduce tot ce trebuie pentru a finaliza aceste proiecte ”.\n\nCristian Buzlea, directorul Oficiului Județean pentru Finanțarea Investițiilor Rurale (OJFIR Bihor), a atras atenția asupra provocărilor cu care se confruntă județul și România în perioada următoare, inclusiv discrepanțele dintre mediul rural și urban și nevoia de adaptare la schimbările climatice. Buzlea a subliniat importanța sprijinirii fermierilor și dezvoltării infrastructurii agricole, menționând investițiile majore realizate în județ prin agenția pe care o conduce.\n\nEchipa PNL Bihor își dorește să continue munca depusă până acum și să reprezinte cu demnitate județul Bihor în Parlamentul României.",
        "label": "Crisana"
    },
    {
        "title": "Parteneriatele, cheia dezvoltării pentru Oradea și județul Bihor",
        "text": "Primăria Oradea a finalizat săptămâna trecută lucrările la pasajul rutier de pe Calea Borșului, un proiect de infrastructură major realizat în colaborare cu Compania Națională de Infrastructură Rutieră și Ministerul Transporturilor.\n\nCu o valoare de peste 11 milioane de euro, din care 9 milioane provin din fonduri UE prin Programul Național de Redresare și Reziliență (PNRR), pasajul este parte a unui proiect mai amplu și vine în sprijinul activității Centrului de Transport Intermodal din apropiere.\n\nNoul pasaj, deschis circulației sâmbătă, fluidizează traficul intens din zona Parcului Industrial și accesul spre frontiera cu Ungaria, asigurând totodată și conectarea la drumul expres care duce spre Autostrada Transilvania. Dezvoltarea infrastructurii de transport va continua în această zonă, odată cu introducerea trenurilor metropolitane, un proiect inițiat de Consiliul Județean Bihor și realizat în parteneriat cu Primăria Oradea și CFR.\n\nPrimarul Municipiului Oradea, Florin Birta, a explicat importanța accesării fondurilor europene cu sprijinul CNAIR: „Inițial, trebuia să construim acest pasaj din bugetul local, dar prin discuțiile avute, am reușit să finanțăm acest pasaj în mare parte din fonduri europene, prin PNRR. Astfel, banii rămași pot fi folosiți pentru alte investiții necesare orașului”.\n\nAceastă investiție este doar unul dintre proiectele pe care autoritățile publice din Bihor le realizează, într-un timp scurt, cu ajutorul instituțiilor de la centru. Ilie Bolojan a demonstrat, atât ca primar al Oradiei, cât și ca președinte al Consiliului Județean Bihor, că parteneriatele puternice duc la dezvoltare.\n\n„Dacă în anii aceștia s-au făcut mai multe proiecte decât în mandatele anterioare, acest lucru se datorează parteneriatelor care au fost încheiate atât între Primăria Oradea și Consiliul Județean Bihor, cât și cu instituții ale statului, cum este Compania Națională de Administrare a Infrastructurii Rutiere sau CFR. Aceste colaborări ne-au permis, pe de o parte, să accesăm finanțări europene la care nu aveam acces și, de asemenea, să rezolvăm situații de congestie în trafic, de blocaj, de conectivitate, la care, chiar dacă ne-am fi dorit să fie rezolvate, nu aveam posibilitatea să acționăm decât în baza acestor parteneriate”, a precizat Ilie Bolojan.\n\nÎn ultimii ani, proiectele realizate au vizat infrastructura rutieră, feroviară și aeriană, conectivitatea și creșterea accesului la servicii de calitate, esențiale pentru un oraș și un județ aflate în plină dezvoltare.\n\nPentru realizarea acestor proiecte, Ilie Bolojan a prioritizat parteneriatele locale și naționale și a atras fonduri europene și naționale. Astfel de proiecte de infrastructură au redus semnificativ timpul de deplasare și au contribuit la fluidizarea traficului, fiind o sursă de inspirație și pentru alte orașe din România.\n\nOdată cu tranziția către Parlamentul României, Ilie Bolojan va continua să susțină aceste proiecte majore din calitatea sa de senator, oferind autorităților locale sprijinul necesar pentru a atrage resurse de la nivel central.\n\n\n\n Florin Birta și directorul CNAIR, Cristian Pistol, la inaugurarea pasajului rutier de pe Calea Borșului\n\nUnul dintre cele mai eficiente modele de parteneriat a fost cel dintre Primăria Oradea și Consiliul Județean Bihor. Această colaborare strânsă a făcut posibilă derularea a numeroase proiecte de infrastructură și dezvoltare urbană, pe care locuitorii le resimt direct.\n\nPrintre cele mai relevante proiecte se numără inelul rutier metropolitan, rețeaua de centuri din zona metropolitană, pasajele rutiere de la ieșirea din Oradea spre Cluj, Arad și Satu Mare, rețeaua de trenuri metropolitane, modernizarea Aeroportului Oradea și creșterea numărului de curse internaționale.\n\nÎn acest context, colaborarea cu primarul Florin Birta devine esențială. Birta va beneficia de experiența și sprijinul constant al lui Bolojan în Parlament, iar cei doi vor putea continua să colaboreze pentru realizarea unor proiecte vitale pentru Oradea și județul Bihor.\n\nPrintre proiectele prioritare pentru județul Bihor pe care Ilie Bolojan le va putea sprijini din Parlament se numără drumul expres Arad - Oradea, vital pentru conectarea zonei de nord-vest a țării, continuarea și finalizarea autostrăzii Transilvania, extinderea rețelelor de gaze naturale în județul Bihor și construirea stadionului din Oradea pentru evenimente sportive de anvergură.\n\nExperiența lui Ilie Bolojan demonstrează că acest model de colaborare ar trebui replicat și extins la nivelul întregii țări. În calitate de parlamentar, va avea posibilitatea să creeze un cadru legislativ favorabil dezvoltării de parteneriate public-private și interinstituționale, care să permită realizarea rapidă a proiectelor.",
        "label": "Crisana"
    },
    {
        "title": "Aurel Mohan: PSD are în ADN-ul său creșterea salariilor românilor",
        "text": "Aurel Mohan, președintele PSD Bihor și candidat pentru Senatul României, a vorbit, la sediul organizației județene a partidului, despre angajamentul PSD față de creșterea salariilor.\n\n„Partidul Social Democrat a demonstrat prin măsurile adoptate de miniștrii Cabinetului Ciolacu că guvernarea noastră este garanția fermă a creșterii veniturilor românilor”, a declarat Mohan.\n\nConform candidatului social-democrat, Guvernul PSD se axează pe patru piloni centrali:\n\n- Investiții\n\n - Locuri de muncă mai multe și mai bine plătite\n\n - Nivel de trai mai bun\n\n - Reindustrializare și dezvoltare economică\n\n„Aceștia sunt fundamentul Programului PSD de Guvernare, care oferă o cale sigură pentru România și județul Bihor, mai ales într-un context economic dificil”, a spus Aurel Mohan.\n\nGuvernul condus de Marcel Ciolacu, a amintit președintele PSD Bihor, a realizat investiții record, mobilizând resursele țării pentru investiții fără precedent în ultimii ani. De altfel, Aurel Mohan a oferit și câteva exemple concrete:\n\n„În 2023, investițiile totale nete au ajuns la 38,3 miliarde de euro, cu o creștere de 26% față de 2022 și dublu față de 2019. Aceste investiții au stimulat economia, ducând la un număr record de angajați (peste 5,36 milioane în 2023, cel mai mare din ultimii 16 ani) și la creșterea salariilor, ceea ce a generat resurse suplimentare pentru bugetul statului și pentru bunăstarea populației”.\n\nÎn perioada 2020-2024, salariul minim net a crescut cu aproape 76%, de la 1.346 lei, în 2020, la 2.363 lei, în 2024.\n\nCreșterile din 2020-2022 au fost moderate (7%, 3%, 10%), axate pe acoperirea inflației.\n\nCel mai mare salt, de 45,72%, a avut loc după preluarea mandatului de premier de către Marcel Ciolacu și implementarea măsurilor PSD pentru creșterea nivelului de trai.\n\nMăsurile importante luate de Guvernul Ciolacu - amintite de Aurel Mohan - au fost cele două creșteri semnificative ale salariului minim în octombrie 2023 și iulie 2024, precum și introducerea salariului minim european. Odată cu acesta, din ianuarie 2025, salariul minim va ajunge la 1.300 euro pe lună.\n\n„PSD a promis un câștig salarial mediu net de 1.000 euro pentru ianuarie 2025. Am reușit să atingem acest obiectiv mai devreme, având în vedere că, în prezent, câștigul salarial mediu net a ajuns la 5.242 lei (1055 euro), ceea ce reprezintă o creștere de aproape 15% față de 2023. Creșterea puterii reale de cumpărare este de 9%, cea mai mare din ultimii patru ani și jumătate, conform Institutului Național de Statistică (INS)”, a declarat președintele PSD Bihor.\n\nPSD, spune Aurel Mohan, garantează că salariile românilor nu vor scădea, ci vor continua să crească, așa cum s-a întâmplat constant sub guvernările PSD.\n\n„Împreună cu Marcel Ciolacu, vom susține în continuare plata corectă a muncii și creșterea puterii de cumpărare a salariaților, contribuind la apropierea rapidă a României de nivelul țărilor europene dezvoltate”, a concluzionat Aurel Mohan.",
        "label": "Crisana"
    },
    {
        "title": "Nu ratați noul BIHOREANUL tipărit: Va fi fabrica de anvelope Nokian una „eco” sau îi va deranja pe orădeni?",
        "text": "Luni, 28 octombrie, a apărut un nou număr din BIHOREANUL tipărit, cu un conţinut variat şi bogat în informaţii exclusive. Dintre subiectele noii ediţii:\n\nVa fi fabrica de anvelope Nokian de la Oradea una „eco” sau îi va deranja pe orădeni?\n\nBIHOREANUL vă prezintă, în exclusivitate, studiul de mediu al primei fabrici din lume în care se produc anvelope fără ca atmosfera să fie poluată cu noxe și care confirmă că investitorii finlandezi au optat doar pentru utilaje alimentate cu energie electrică, însă nu lămurește cum vor fi neutralizate mirosurile neplăcute cauzate de prelucrarea cauciucului.\n\nPrimăria Oradea cumpără cu 1,3 milioane euro două clădiri din intersecția Tudor Vladimirescu - Plevnei, pe care le va demola pentru a face un sens giratoriu.\n\nProprietarii a 14 locuințe din cele două clădiri au fost convinși să le vândă în urma unor negocieri desfășurate sub amenințarea exproprierii, municipalitatea reușind în premieră să scoată din casă o familie pentru a doua oară în decurs de 6 ani.\n\nMai mare rușinea: apele Oradiei sunt poluate frecvent cu reziduuri din canalizarea menajeră.\n\nPentru că rețelele de canalizare ale orașului nu au ținut pasul cu dezvoltarea cartierelor noi, ape pline cu fecale ajung în Peța și în Crișul Repede, provocând moartea peștilor și mirosuri greu de suportat.\n\nFenomenele meteo extreme sunt tot mai dese, dar numai 1 din 5 proprietari de locuințe din Bihor și le-au asigurat împotriva riscurilor de dezastre naturale.\n\nDeși are un preț derizoriu, bihorenii nu își fac asigurare PAD, care acoperă riscurile de inundații, cutremure și alunecări de teren, fiindcă unii nici nu au auzit despre ea, alții sunt convinși că în Bihor nu există astfel de pericole, iar primarii nu le dau amenzi pentru lipsa poliței.\n\nDetectivii particulari din Bihor au ajuns la mare căutare în rândul părinţilor care vor să-şi supravegheze copiii.\n\nBIHOREANUL dezvăluie, în premieră, amănunte despre investigatorii privaţi din judeţ, tot mai căutaţi ca să verifice parteneri de afaceri, să dovedească angajaţi neloiali sau soţi infideli, dar şi pentru a-i monitoriza pe adolescenţi la petreceri, în cluburi sau la festivaluri, la cererea unor părinţi îngrijoraţi.\n\nAcum s-au găsit bani pentru renovarea fațadei, vreo 10 milioane de lei, sumă care, la actualele prețuri, nu reprezintă decât o mică parte din reabilitarea totală. Ajunge de-o muruială, de schimbarea acoperișului și cam atât. Mi se pare halucinant cât de precară este gândirea managerială a celor pe mâinile cărora au încăput instituții importante din Statul Român. Este la mintea cocoșului că o astfel de clădire e complet nefuncțională și inutilă pentru exigențele Poștei Române a secolului XXI.\n\nCodul Administrativ spune că „pe perioada cercetării administrative, dacă funcționarul a cărui faptă a fost sesizată ca abatere disciplinară poate influența cercetarea administrativă, conducătorul autorității publice are obligația de a dispune mutarea temporară a funcționarului în cadrul autorității ori în cadrul altei structuri...”. Pe românește, conducerea CJ Bihor este obligată să-l scoată pe Puia din funcție, cel puțin până la finalizarea anchetei administrative!\n\nVictoraş de AUR: Cum îi face excentricul Victor Micula propagandă lui George Simion; Doamne, ajută! În ultima sa ședință, Consiliul Local Oradea a fost foarte generos cu bisericile; Puia, de la 9 la 13: Directorul DGASPC Bihor continuă războiul în plângeri cu fostele subordonate; Site-ul Inspectoratului Școlar Bihor a rămas cu informația la nivelul anului 2019; Bine faci, rău primești: Primăria Oradea s-a ales cu groapa de gunoi aglomerată de maramureșeni, dar fără bani; Înalta Curte a decis ca fosta directoare a Casei Corpului Didactic Bihor să fie din nou evaluată.",
        "label": "Crisana"
    },
    {
        "title": "Uite cine candidează! 248 de pretendenți din Bihor, inclusiv personaje bizare și cu probleme penale, visează la fotoliile de parlamentar (FOTO)",
        "text": "Îmbulzeală de candidați: 248 de pretendenți din Bihor la fotoliile de senator și deputat\n\n- PNL, UDMR, PSD și USR se bat să-și păstreze mandatele, iar AUR să le obțină, cu o „vedetă” impusă de la centru\n\n - Scrutinul a scos din adormire o puzderie de partide obscure, despre care nu au auzit nici măcar politicienii cu experiență\n\n - În cursa pentru Senat s-a înscris încă un Bolojan, la fel ca în 2008 la alegerile pentru Primăria Oradea\n\n - În ciuda cazierelor penale, și-au depus candidatura inclusiv cei doi orădeni care și-au însușit brandul Arsenie Boca!\n\nScrutinul legislativ din acest an stă sub semnul inflației: 248 de candidați vor să devină senatori și deputați în Bihor, o „viermuială” nemaiîntâlnită din anii 90, când au fost primele alegeri libere.\n\nBIHOREANUL vă prezintă principalii actori ai jocului politic, figurația făcută de formațiuni apărute sau reapărute ca din senin, parcă anume pentru a încurca socotelile celor dintâi, dar și câteva candidaturi „exotice”.\n\nUna dintre surprizele alegerilor parlamentare din 2024 este decizia „starului” politicii bihorene din ultimii 20 de ani, liberalul Ilie Bolojan , de a renunța la administrația locală pentru a candida la Parlament. După trei mandate de primar al Oradiei și unul de președinte al CJ Bihor, înnoit la alegerile locale din 9 iunie, când PNL Bihor a obținut majoritatea simplă în deliberativul județean, Bolojan este acum „locomotiva” listei pentru Senat, secondat de Gheorghe Bota (primarul de Rieni) și urmat de Ancuța Șchiop (directoarea Bibliotecii Județene), Teofil Filimon (viceprimar al Oradiei), Gabriel Popa (edilul Beiușului) și Mircea Mălan (vicepreședinte CJ Bihor, cel pe care PNL îl vrea „moștenitorul” lui Bolojan la Județ).\n\nLista pentru Camera Deputaților o deschide senatoarea Arina Moș, urmată de fostul prefect Dumitru Țiplea, de celălalt vice al CJ Bihor, Călin Gal, de Cristian Buzlea (directorul AFIR Bihor), deputatul Kiss János, Marcela Prada (consilier județean), Adrian Foghiș (secretar de stat în Ministerul Transporturilor), Iulian Bala (primar Ștei), Mihai Sferle (primar Cociuba Mare), Ioan Mărcuș (primar Sântandrei), Gheorghe Carp (manager Spitalul Județean) și primarul Oradiei, Florin Birta.\n\nEvident, listele au fost alcătuite așa încât aleșii locali să aducă mai multe voturi, trecând prin patru filtre. Într-o primă fază s-au pronunțat primarii PNL-iști din județ (unele preferințe ale acestora, precum cea pentru Călin Puia, directorul DGASPC, nemairegăsindu-se ulterior pe liste), apoi Biroul Politic Municipal Oradea, Biroul Politic Județean Bihor și în final Comitetul Județean de Coordonare (cu 115 membri). Dar cuvântul decisiv l-a avut, zic surse din partid, Bolojan însuși.\n\nSub conducerea acestuia, PNL-iștii promit că vor susține proiectele administrațiilor locale și că vor fi „o voce puternică în Parlamentul României”. „Campania noastră va avea două direcții principale: sprijin pentru Bihor din București, pentru autoritățile locale, pentru investiții, respect pentru bihoreni și respect pentru România, ceea ce înseamnă că vom face tot ce ține de noi în Parlamentul României pentru a putea să avem un stat eficient, o țară de încredere și prosperă pentru toți românii”, a declarat Bolojan, optimist pe baza rezultatelor demonstrate. PNL-iștii mizează pe 30-35%, ceea ce ar însemna un mandat de senator și trei de deputat.\n\nCu medicul Aurel Mohan în frunte, PSD Bihor a avansat liste a căror componență semnalează dorința desprinderii de trecut, cu mulți colegi de breaslă ai neurochirurgului și mulți profesori. Cea pentru Senat e deschisă de Mohan, urmat de Gabriel Ghilea (subsecretar de stat în Ministerul Dezvoltării), Carmen Polman (director adjunct Casa de Pensii), Anca Huniadi (medic), Nicolae Avram (profesor) și Liciniu Venter (medic). Deși se voia în continuare senator, Florian Bodog a fost forțat să se retragă, pentru a nu compromite șansele partidului, fiind inculpat pentru corupție într-un proces în care sentința e pe cale să apară.\n\nPentru Camera Deputaților, lista e formată din Corina Ene (primărița comunei Căbești), deputatul Ioan Mang (care rezistă în ciuda imaginii negative, iar asta în baza unei înțelegeri parafate la București cu conducerea centrală), Felix Cozma (președintele Agenției Naționale a Funcționarilor Publici), Békési Csaba (directorul AJOFM), Adrian Negrea (profesor), Sergiu Negrini (medic), Sergiu David (consilier județean), Florin Popa (informatician), Elena Moțoc Chivari (profesoară), Claudiu Gligor (șeful ANIF Bihor), Florin Cacuci și Anca Ruse.\n\n„Avem cea mai bună și curată listă”, a declarat Mohan, adăugând că „dorim să aducem plusvaloare și dezvoltare bihorenilor”. Pentru BIHOREANUL, a admis însă că listele au fost stabilite „în ordinea discutată de mine cu conducerea centrală a partidului”. De altfel, prezența lui Ene pe primul loc pentru Deputăție a și nemulțumit unii edili, în condițiile în care colega lor de la Căbești a luat la locale sub 1.000 de voturi, mult sub, de pildă, edilul din Sânmartin, Cristian Laza.\n\nPSD-iștii afirmă că vor da atenție sectorului energetic, modificării legislației în domeniul salarizării medicilor, așa încât să nu mai fie plătiți egal, ci după muncă, și în general că vor sprijini și ei proiectele din Bihor. „Targetul” este conservarea zestrei actuale: un senator și trei deputați.\n\nUDMR a optat pentru un mix de candidați vechi și noi, cu „veteranii” în față. La Senat, lista o trage președintele organizației, Cseke Attila , care mizează pe buna reputație ca fost ministru al Dezvoltării, poziție din care, a subliniat el, a „adus” în Bihor un miliard de euro pentru investiții. Este urmat de Ritli Csongor Lászlo (managerul NewMedics), Staharoczki Noémi (nutriționist), Dubovan Csaba (economist), Vig Hajnal (șef Serviciu OCPI) și Szücs György (etnograf).\n\nLista pentru Camera Deputaților e deschisă de președintele executiv Szabó Ödön și de fosta viceprimăriță a Oradiei, Biró Rozália, urmați de Csuzi Botond (inginer), Hunyádi István (actor), Gál Katalin (sociolog), Nagy Gabriela (profesoară), Zsigmond Levente (profesor), Sütó Szabolcs (șef de ansamblu folcloric), Gali Boglárka (director de muzeu), Sarkadi Réka, Tordai Tibor, Berhencz András.\n\nCa totdeauna, candidații UDMR Bihor au fost desemnați prin alegeri interne la care au participat atât membri de partid, cât și locuitori ai comunităților cu populație preponderent maghiară.\n\nPotrivit lui Cseke, reprezentanții UDMR vor aborda în campanie teme precum echilibrarea raportului stat - cetățean, descentralizarea, reducerea birocrației și a fiscalității. Obiectivul electoral este, la fel ca în cazul PNL și PSD, conservarea pozițiilor actuale, adică păstrarea unui mandat de senator și a două de deputat, dar prin redistribuiri uniunea maghiarilor are șanse și la un al doilea mandat de senator, la fel cum a avut în legislatura 2016-2020.\n\nFIZIC ȘI ONLINE. Pentru prima oară, reprezentanții unei formațiuni - Partidul Oamenilor Tineri - au depus la BEJ dosarele de candidatură nu doar în format fizic, ci și electronic, pe stick-uri de memorie. „Le-am fi trimis online dacă aveam garanția că vor fi înregistrate, așa că am venit și personal cu hârtiile”, a explicat președintele POT Bihor, Petre Cîmpean. Mult trâmbițata digitalizare merge greu...\n\nCaracterizat printr-o viață internă zgomotoasă, cu contestări între diferitele grupări, de data aceasta USR a reușit să-și desemneze candidații fără scandaluri, listele fiind aprobate într-o Conferință Județeană desfășurată discret, pe 7 septembrie, la care 75 de delegați au votat pentru fiecare poziție în parte.\n\nLa Camera Deputaților cap de listă este președintele organizației, Silviu Dehelean , urmat de Tincuța Șaitoș (avocat), Călin Aron (antreprenor), Cătălin Sime (inginer), Dănuț Popa (inginer), Răzvan Sala (economist), Ioan Mândrilă (antreprenor), Tiberius Tărcăiț (inginer), Călin Țirban (IT-ist), Patricia Ungur (economist), Călin Canahai (tehnician) și Cristina Bonas (fotograf).\n\nPentru Senat candidează fostul subprefect Daniel Palaghianu (care pe 9 iunie a obținut doar 2,41% din voturi la Primăria Oradea), Ioan Kuibuș (profesor), Gena Măgureanu (inginer), Ecaterina Hălmăgean (avocat), Sorin Briscan (antreprenor) și Vasile Cuc (contabil).\n\n„Eu sper să luăm cel puțin cât am luat și în 2020”, spune deputatul Silviu Dehelean, ceea ce i-ar asigura încă un mandat. Recunoaște, însă, că nu este ușor, fiindcă „au apărut foarte multe partide, iar mișcări similare precum DREPT, REPER, SENS, CURAJ „se bat pe același bazin cu noi”. Cât despre priorități, USR, afirmă el, va continua să militeze pentru statul de drept, însănătoșirea clasei politice și reformarea justiției.\n\nAUR are pentru Camera Deputaților o listă cu o „venitură” cunoscută în frunte: fostul activist „băsist” Mihail Neamțu, impus de conducerea centrală. Pe ea mai figurează Samuel Zărnescu (un neoprotestant activ în Alianța Familiilor din România), fostul candidat la Primăria Oradea Costel Moza, Anca Popa, George Goilean, Lidia Bogdan, Delia Hadade, Claudiu Negruț, Valer Lazăr, Cosmin Muntean, Diana Mihuțescu și Silviu Chiosea.\n\nLa Senat pe prima poziție este Ciprian Blejan , antreprenor, fost președinte ALDE Bihor, Raul Gherle (antreprenor, teolog și pasionat de cultură), Alina Seica, Ioan Lucaciu (fost primar PD-ist la Ștei), Crina Țenț și Iulia Murgu.\n\nReprezentanții AUR vor vorbi în campanie despre deja consacratele subiecte suveraniste, despre respingerea ideologiilor de gen mai ales în școli, valorile creștine, teme pe care, însă, la fel ca USR pe partea sa, au concurență din partea SOS România, dar și a Partidului Patrioților Români, fondat de controversatul Mihai Lasca.\n\nPrin urmare, deși mizează pe un mandat de deputat și, prin redistribuire, la unul de senator, AUR-iștii au emoții, la fel cum au, de fapt, mai toți cei implicați în alegerile din prima zi de iarnă. Finalul e deschis oricăror rezultate...\n\nLa BEJ Bihor au înregistrat candidaturi și formațiuni marginale, fără organizații locale active sau chiar complet necunoscute, precum și independenți mânați de orgolii și frustrări.\n\nAu mai depus liste Partidul Forța Dreptei, Partidul România în Acțiune (cu fostul PD-ist Bogdan Manafu pe primul loc pe lista pentru Deputăție, pe care se mai află și Lisa Crăiuț, purtătoarea de cuvânt a Spitalului Județean), PMP, PSDU (Partidul Social Democrat Unit), PSDI (Partidul Social Democrat Independent), SOS România (la Senat cap de listă fiind un anume Virgil Cobrescu, iar la Deputați tot un necunoscut, Vlad Vidra), REPER (Reînnoim Proiectul European al României), DREPT (Dreptate și Respect în Europa Pentru Toți), ADN (Alternativa pentru Demnitatea Națională), POT (Partidul Oamenilor Tineri), Partidul Noua Românie, Partidul România Socialistă, Alianța Național Creștină, SENS (Sănătate, Educație Națională și Sustenabilitate, cu cap de listă la Senat Eleonora Tiu Chiriac, fostă simpatizantă USR), precum și doi independenți - Szücs János Attila și Dorin Curtean (încă primar al comunei Popești, plecat de la PNL pentru că n-a obținut acolo candidatura la deputăție).\n\nSe remarcă și lista pentru Senat a Partidului Național Conservator Român, dar nu datorită notorietății acestuia, ci a sonorității numelui celui care o deschide: Ioan Bolojan, care în 2008 avea în plan să candideze la Primăria Oradea, renunțând in extremis cu motivația că nu dorea să profite de asemănarea de nume cu liberalul Ilie Bolojan.\n\nDe asemenea, a mai depus liste Partidul Patrioților Poporului Român, fondat de orădeanul Mihai Lasca, ales deputat în 2020 din partea AUR. La Senat, lista e deschisă de șeful de cabinet al acestuia, Andrei Boroș, iar la Camera Deputaților de un văr al său, Cristian Vasile Lasca. „Eu voi candida la București, unde-i mai greu”, explică Mihai Lasca.\n\nÎn fine, a înregistrat candidaturi și PER (Partidul Ecologist Român), pe primul loc pentru Senat fiind Diana Talpoș, iar pentru Camera Deputaților Alexandru Talpoș. BEJ Bihor a respins ambele candidaturi, motivând că cei doi soți - cunoscuți atât pentru că au înregistrat pe numele lor marca Arsenie Boca, cât și pentru că au fost inculpați pentru rele tratamente aplicate propriului copil - au fost condamnați penal de Curtea de Apel Oradea, deci au cazier.",
        "label": "Crisana"
    },
    {
        "title": "Cosmina Dat, singura femeie șefă de Poliție din Bihor, face carieră în „lumea bărbaților”: „Contează rezultatele, nu că eşti femeie sau bărbat!”",
        "text": "Când a terminat Facultatea de Litere, specializarea franceză - română, putea deveni dascăl, traducător, interpret sau să încerce o carieră în comunicare şi relaţii publice. În loc de acestea, Cosmina Dat (44 de ani) şi-a pus diploma în dulap şi s-a făcut poliţistă.\n\nEra în 2005. A început patrulând pe stradă, însă după doar 4 ani şi încă o facultate terminată, cea de Drept, a devenit prima şi, până acum, singura femeie din Poliţia Bihor ajunsă la cârma unor unităţi poliţieneşti. „Mă ajută foarte mult că am plecat de pe prima treaptă, văd lucrurile din toate unghiurile”, a mărturisit BIHOREANULUI poliţista, care luna trecută a fost împuternicită să preia funcția de adjunct al şefului Poliţiei Municipiului Oradea...\n\n- Cum ați ajuns să lucrați în acest domeniu, să vă construiți cariera într-o meserie considerată de mulți ca fiind „pentru bărbați”?\n\n- La începutul carierei am fost ferm convinsă că eu mi-am ales meseria. Pentru că eu am dat examen, eu am învăţat, eu am luptat cu ceilalţi concurenţi. Când am intrat în corpul ofiţerilor, în 2009, am avut 40 de contracandidaţi pentru un loc. După 20 ani de activitate, stau să mă gândesc dacă nu cumva meseria a fost cea care m-a ales pe mine. Pentru că nu mă văd făcând altceva. Sunt foarte competitivă, e în firea mea să vreau să demonstrez că pot mai mult, să-mi dovedesc că sunt capabilă să fac lucrurile pe care mi le propun. De exemplu, am învăţat singură limba engleză şi anul acesta am obţinut certificatul Cambridge B2. Dar nu sunt mulţumită de punctaj. Mă tot gândesc dacă nu ar trebui să mai dau încă o dată examenul, pentru un punctaj mai bun.\n\n- Ați simțit vreodată că trebuie să demonstrați mai mult decât colegii dvs., că sunteţi discriminată?\n\n- Aici contează rezultatele, nicidecum faptul că eşti femeie sau bărbat. Iar eu nu am dus lipsă de rezultate. Şi nici nu m-am uitat niciodată în grădina vecinului, să văd ce a făcut un coleg bărbat, că a fost avansat şi eu nu. Am avut parte de avansări și la împlinirea termenului, dar și înainte de termen, pentru merite deosebite.\n\n„O comunitate pe care aş fi luat-o cu mine”\n\n- Ce calități contează pentru a conduce o echipă de poliție?\n\n- Ceea ce urmăresc eu, în fiecare zi, este să fiu un exemplu personal, pentru colegii mei în primul rând. Să fiu cea care inspiră, care le ghidează activitatea şi îi conduce către rezultate cât mai bune. Noi, femeile, mai avem un instrument extraordinar la îndemână, şi anume inteligenţa emoţională. Suntem capabile să ne coordonăm propriile emoţii, dar şi pe ale celorlalţi, pentru a gestiona cât mai eficient şi constructiv relaţiile interpersonale. Am învăţat acest lucru, la rândul meu, de la alţii, de la oameni care mi-au încredinţat misiuni, având mai multă încredere că le voi duce până la capăt decât aveam eu.\n\n- Cum a fost să conduceți poliția în zone cu minorități puternice ca pondere, precum Săcueni și Valea lui Mihai? Au fost situații de conflicte interetnice, tensiuni? Și cum le-ați abordat?\n\n- Prima mea îngrijorare, când am ajuns în zonă, a fost că nu cunoşteam limba maghiară. Aşa că mi-am luat profesor şi am luat ore în particular, plătite de mine, ca să învăţ, pentru că mi-am dorit foarte mult să mă apropii de comunitate. Au fost momente în care dialogul între mine şi alte persoane s-a purtat jumătate în română, jumătate în maghiară, a fost când a trebuit să-mi cer scuze pentru că m-am exprimat greşit. Dar oamenii m-au înţeles şi au apreciat că încerc. M-am gândit şi că vor fi reticenţi, că poate nu au fost obişnuiţi cu o femeie într-o instituţie de apărare a legii în zonă. Nu a fost cazul.\n\nAm avut o relaţie foarte bună cu comunitatea, pe care mi-aş dori să o am peste tot. Oamenii aveau încredere că eu îi voi asculta, mă opreau pe stradă şi le ascultam doleanţele, necazurile. S-au obişnuit să vină la uşa Poliţiei, s-o caute pe „şefa”, că aşa îmi spuneau, ca să stea de vorbă, să găsim soluţii, să le dau sfaturi. Este o comunitate de care îmi aduc aminte cu mult drag, una foarte bine închegată, pe care aş fi luat-o cu mine, la Oradea. Nu s-a pus niciodată problema vreunui conflict interetnic. Eu, în perioada în care am activat în acea zonă, şi a fost una îndelungată, nu am gestionat un asemenea eveniment.\n\n- În ambele zone în care aţi coordonat activitatea poliţiştilor au fost şi anchete complicate. Există un caz care v-a marcat personal?\n\n- Cele mai solicitante speţe pentru mine sunt cele în care sunt implicaţi copii. Când văd că suferă un copil, simt că mă sufoc, trebuie să mă adun, să intervin. Cazul pe care nu-l voi uita cu siguranţă niciodată a fost acela al bărbatului ucis la comanda soţiei şi a amantei acesteia. Printre cele mai dificile, un caz cutremurător. Şi în această poveste au fost victime doi copii, copiii familiei. În timpul activităţilor, am ajuns la un moment dat în camera fetiţei. Deasupra biroului ei era fotografia tatălui, aşezată la nivelul ochilor. Şi m-am rugat atunci, aşa, în sinea mea, să reuşesc să-i găsesc acelui copil tatăl. Îmi pare rău că l-am găsit mort. Mi-aş fi dorit să-l aduc acasă viu.\n\n- A fost o poveste despre care și noi am scris mult și care a marcat toată comunitatea din zonă..\n\n- Da, mai cu seamă că acest om, victima, era un cântăreţ foarte iubit, avea foarte mulţi prieteni, cunoştinţe. Am aflat de caz după o misiune încheiată în Franţa. Abia am ajuns înapoi la Valea lui Mihai, iar un domn m-a oprit pe stradă să-mi spună că i-a dispărut prietenul şi mă roagă să facem tot ce putem ca să-l găsim. Aveam idee despre cine e vorba, dar nu aveam toate detaliile, abia ajunsesem. Am început să fac verificări, să mă pun la curent. Au fost colegi care mi-au fost aproape zi şi noapte, pentru a aduna probe.\n\nA fost foarte dificil, pentru că iniţial, după cum ştiţi, am fost induşi în eroare de soţia lui, care l-a dat dispărut. Când, în final, lucrurile au început să se limpezească şi am ajuns la locul în care se afla cadavrul, am fost cu toţii afectaţi. Din momentul în care hârleţul a dat de un obstacol şi a avut un zgomot metalic, nici nu am mai vorbit vreunul, ne-a lăsat fără grai situaţia. Eram marcaţi să vedem cum ies la lumină rămăşiţele unui om, să-i vedem rănile de pe corp, care arătau că s-a chinuit, că n-a avut parte de o moarte uşoară. La înmormântare au fost mii de oameni, toată comunitatea din zonă...\n\n„Nu pot să las totul şi să plec”\n\n- Cum reușiți să împăcați munca destul de solicitantă cu viața personală și de familie?\n\n- Încerc să am un echilibru, dar recunosc că au fost cazuri când am luat din timpul familiei pentru muncă. E dificil. La noi, evenimentele sunt în permanentă dinamică, de multe ori nu pot să-mi planific lucruri în viaţa de familie. Ori, dacă îmi fac planuri, nu le pot duce la capăt, le amân. Atunci când se întâmplă, copilul e cel care mă trage de mânecă, să-mi aducă aminte că mai am şi alte priorități. Este necesară o armonie, oricât de greu ar fi. Familia mă înţelege şi mă sprijină, fără ei nu mi-aş fi putut construi cariera.\n\n- Cum a fost experiența dvs. în Franța? Aţi fost specialist suport operativ pentru Ministerul francez de Interne, în cadrul Biroului Ataşatului de Afaceri Interne. Ce atribuții ați avut acolo?\n\n- Am început misiunile în urmă cu 10 ani. A fost o selecţie la nivelul Ministerului pentru poliţiştii români care voiau să participe la misiuni temporare, de câte 3 luni, pentru a sprijini autorităţile franceze în problematica combaterii infracţionalităţii comise de cetăţeni români. Pe mine m-a ajutat mult faptul că stăpânesc limba franceză.\n\nÎn asemenea misiuni patrulăm cu colegii, îi sprijinim în anchete; am participat de pildă la acţiuni în acele tabere despre care s-a tot discutat în spaţiul public, unde se ascund şi cei care se află ilegal pe teritoriul francez, fie că au condamnări care atrag expulzarea, fie că au depăşit perioada de şedere. Îi ajutăm pe colegii francezi la identificarea persoanelor, facem schimbul de informaţii cu Poliţia Română, pentru a afla dacă au avut condamnări în trecut, informaţii care le sunt necesare ulterior inclusiv magistraţilor francezi pentru luarea unor decizii. În prima fază am avut 6 misiuni a câte 3 luni. Am avut apoi o pauză, iar în urmă cu 3 ani le-am reluat, însă au fost mai scurte, de câte 2 luni, şi doar de patrulare, pe perioada sărbătorilor. Acum, că m-am mutat la Poliţia Municipiului, a trebuit să le întrerup din nou. Am de muncă, nu pot să las totul şi să plec.\n\n„Acţiunile noastre trebuie să fie prompte”\n\n- Care sunt responsabilitățile dvs. acum, ca adjunct al șefului Poliției Municipiului Oradea? Ce priorități aveți pentru acest rol? Există inițiative pe care doriți să le implementați?\n\n- Răspund de sectorul Ordine publică, adică Biroul rutier, cel de ordine publică, Poliţia de proximitate şi două secţii de Poliţie Rurală, Biharia şi Oradea. Acum coordonez o echipă mult mai mare. Deocamdată mă acomodez, sunt în perioadă de analiză, de culegere de date şi informaţii. Volumul de muncă şi de informaţii este destul de mare, am nevoie de timp ca să le stăpânesc, am 3 săptămâni de când am fost împuternicită. Până să vin cu planuri, cu propuneri, trebuie să cunosc toate datele problemei.\n\n- Ce sfaturi aveți pentru femeile care aspiră la o carieră în Poliție? Care ar fi cele mai importante lecții pe care le-ați învățat?\n\n- Eu am învăţat în cei 20 de ani că niciodată nu trebuie să acţionăm după ureche. Trebuie să analizăm lucrurile bine şi repede, pentru că acţiunile noastre trebuie să fie prompte. Cât despre femeile şi, în general, tinerii care aspiră la o carieră în Poliţie, îi încurajez să încerce. Ce sfaturi am? Dacă se simt oameni integri, dacă sunt aplecaţi spre muncă, spre studiu, dacă sunt curajoşi, e locul ideal pentru ei şi nu ar trebui să caute în altă parte.",
        "label": "Crisana"
    },
    {
        "title": "Compania ungară MOL a negociat cumpărarea afacerilor Lukoil din România - Zi de Zi",
        "text": "Compania ungară MOL, controlată de guvernul Viktor Orban, a negociat cu compania rusă Lukoil posibila cumpărare a unor active din România, au declarat pentru Economedia și G4Media surse oficiale. Printre activele negociate s-au numărat concesiunea din Marea Neagră (perimetrul Trident) și rafinăria din Ploiești.\n\nReprezentanții MOL România au declarat pentru Economedia că „explorează atât oportunitățile de dezvoltare organică, cât și anorganică”.\n\nDeși nu au confirmat și nu au infirmat informațiile Economedia, reprezentanții companiei ungare ne-au declarat luna trecută că „MOL România traversează o perioadă cu multe oportunități și obiectivul nostru este să investim în inițiative de creștere care servesc interesele clienților noștri B2B și B2C. Explorăm în permanență atât oportunitățile de dezvoltare organică, cât și anorganică și, cu siguranță, vom face tot posibilul pentru a avansa cu cele cu care identificăm sinergii. Vă mulțumim pentru întrebare și, în cazul în care vor avea loc achiziții specifice sau vor fi identificate alte oportunități de creștere, vom reveni cu informații detaliate”.\n\nReprezentanții Lukoil nu au răspuns la întrebările Economedia.\n\nAfacerea a fost însă „descurajată puternic” de reprezentanții statului român, potrivit surselor Economedia. Motivul e legat de suspiciunile față de acțiunile guvernului de la Budapesta, care ar fi ajuns să controleze atât o concesiune strategică din Marea Neagră, cât și o felie semnificativă din piața de rafinare din România (circa 20%). Anterior, BNR a respins o tranzacție similară, respectiv încercarea băncii ungare OTP Bank de a cumpăra Banca Românească.\n\nNu este clar în acest moment dacă discuțiile dintre MOL România și Lukoil continuă sau au fost sistate.\n\nCe face Lukoil în Marea Neagră\n\nCompania rusească LukOil e concesionara perimetrului gazeifer Trident din Marea Neagră, cu rezerve estimate de 30 de miliarde de metri cubi, dar neconfirmate. Anul trecut, Agenția Națională pentru Resurse Minerale (ANRM), care concesionează în numele statului român perimetrele cu hidrocarburi, le-a aprobat rușilor continuarea programului de explorare, dat fiind că rezultatele sondărilor făcute până acum nu i-au convins pe ruși să înceapă producția propriu-zisă.\n\nPerimetrul concesionat de Lukoil, la care Romgaz este partener cu 12%, e amplasat între cel concesionat de americanii de la BSOG și cel concesionat de OMV Petrom și Romgaz.\n\nDe remarcat că Romgaz are drept de preempțiune dacă Lukoil decide să renunțe la concesiunea din Marea Neagră.\n\nCompania MOL este deținută în proporție de 30,49% de trei fundații, care sunt controlate efectiv de guvernul Ungariei, potrivit agenției de rating Fitch.\n\nMOL România și-a redus ușor afacerile cu 2% la 9,1 miliarde anul trecut, iar profitul a crescut cu 50% la 243,3 milioane de lei.\n\nCompania rusă Lukoil e privată, dar ca orice afacere cu resurse naturale din Rusia este controlată de facto de guvern.\n\nLukoil România a înregistrat anul trecut afaceri de 11,1 miliarde lei, în scădere cu 17%, însă profitul a crescut cu 50%, la 353,6 milioane de lei, în timp ce numărul de angajați s-a redus cu 60%, la 356 persoane.",
        "label": "Crisana"
    },
    {
        "title": "Liderul Hezbollah, Hassan Nasrallah, a fost ucis în Beirut / Armata israeliană anunță moartea ”majorității” liderilor de rang înalt ai Hezbollah - Zi de Zi",
        "text": "Liderul Hezbollah, Hassan Nasrallah, a fost ucis în Beirut / Armata israeliană anunță moartea ”majorității” liderilor de rang înalt ai Hezbollah\n\nȘeful Hezbollah a fost ucis în atacul de vineri seară, a transmis armata israeliană (IDF) sâmbătă. Hassan Nasrallah conducea gruparea teroristă de 32 de ani. Și comandantul frontului sudic ar fi murit, transmite Israel care vineri și sâmbătă a atacat nucleul teroriștilor libanezi din capitala Beirut și ”alte zeci de ținte” din estul Libanului. Atacul a fost aprobat de către premierul israelian Benjamin Netanyahu, aflat la New York pentru Adunarea Generală a ONU. Netanyahu și-a întrerupt vizita pentru a reveni în Israel. Hezbollah ripostează cu tiruri de rachete asupra unor orașe din Israel.\n\nFranța a cerut sâmbătă Israelului să înceteze loviturile asupra Libanului, în timp ce uciderea șefului grupării militante Hezbollah, susținută de Iran, a stârnit temeri legate de extinderea războiului în Orientul Mijlociu, potrivit AFP.\n\nVorbind cu prim-ministrul libanez Najib Mikati, ministrul francez de externe, Jean-Noel Barrot, a declarat că Parisul dorește „încetarea imediată a loviturilor israeliene în Liban” și se opune „oricărei operațiuni terestre”, a precizat Ministerul de Externe într-un comunicat.\n\nUPDATE 20:38 Libanul declară trei zile de doliu pentru șeful Hezbollah\n\nLibanul a anunțat sâmbătă trei zile de doliu pentru Hassan Nasrallah, după ce o lovitură aeriană israeliană uriașă în suburbiile sudice ale Beirutului l-a ucis cu o zi înainte pe liderul Hezbollah, potrivit AFP.\n\nPremierul Najib Mikati a declarat că doliul oficial va începe luni, iar drapelele vor fi arborate în bernă pe clădirile publice, potrivit unui comunicat.\n\nBirourile publice se vor închide, de asemenea, în ziua înmormântării lui Nasrallah, a adăugat comunicatul. Hezbollah nu a anunțat încă data înmormântării.\n\nO sursă apropiată Hezbollah a anunțat sâmbătă moartea lui Ali Karaké, comandantul frontului cu Israelul din sudul Libanului, în lovitura israeliană care l-a ucis și pe Hassan Nasrallah, liderul mișcării pro-iraniene, cu o zi înainte, potrivit AFP.\n\nAli Karaké, care supraviețuise unei lovituri care îl vizase la începutul acestei săptămâni, „a fost ucis în lovitura israeliană împreună cu Hassan Nasrallah”, a precizat sursa citată. Potrivit agenției oficiale iraniene Irna, Abbas Nilforoushan, unul dintre adjuncții șefului Gardienilor Revoluției, armata ideologică a Iranului, a fost de asemenea ucis în lovitură.\n\nUPDATE 18:25 Odobescu: Situaţia de securitate din Orientul Mijlociu – volatilă; e important să se evite un război în regiune\n\nUPDATE 17:05 Libanul împiedică un avion iranian să intre în spațiul său aerian, după ce Israelul a avertizat că va folosi “forța” dacă aterizează / Iran Air anulează toate zborurile către Beirut\n\nUPDATE 16:37 Erdogan afirmă că Israelul comite un „genocid” în Liban\n\nPreședintele turc Recep Tayyip Erdogan a declarat sâmbătă că Israelul comite un „genocid” în Liban, după ce șeful Hezbollah, Hassan Nasrallah, a fost confirmat printre sutele de morți în loviturile israeliene din această săptămână.\n\n„Libanul și poporul libanez sunt ultima țintă a unei politici de genocid, ocupație și invazie dusă de Israel începând cu 7 octombrie”, a scris Erdogan pe X, potrivit AFP.\n\nUPDATE 16:18 „Războiul nostru nu este cu poporul libanez – este cu Hezbollah” – purtătorul de cuvânt al IDF\n\nPurtătorul de cuvânt al Forțelor de Apărare Israeliene (IDF), Daniel Hagari, l-a descris pe Nasrallah ca fiind „unul dintre cei mai mari dușmani ai Israelului”.\n\nAcesta a declarat că Nasrallah a fost ucis într-un atac „precis” efectuat de forțele aeriene ale Israelului vineri în Beirut.\n\nEl adaugă că armata rămâne în „alertă maximă 24 de ore din 24”.\n\n„Războiul nostru nu este cu poporul libanez, războiul nostru este cu Hezbollah”, a subliniat el, adăugând că adunările din centrul Israelului au fost limitate la cel mult 1.000 de persoane.\n\nUPDATE Ora 16:01 Abbas Nilforoushan, comandant adjunct al Gardienilor Revoluției din Iran (IRG), a fost ucis în loviturile israeliene asupra Beirutului, potrivit presei iraniene, citată de Sky News.\n\nGeneralul Abbas Nilforoushan, comandant adjunct al operațiunilor Gărzii, „a fost ucis în atacul Israelului asupra Libanului, care l-a asasinat pe șeful Hezbollah”, a declarat agenția oficială de presă IRNA, fără a oferi alte detalii.\n\nOra 15:07 De la Gaza la proiectul nuclear al Iranului, uciderea lui Nasrallah are consecințe pentru întregul Orient Mijlociu (analiză Sky News).\n\nOra 14:47 Guvernul italian îndeamnă sâmbătă la ”întreprinderea tuturor eforturilor diplomatice” necesare în vederea unei ”relansări a căilor dialogurilor între părţile aflate în conflict” în Liban, relatează AFP, citată de News.ro.\n\n”Italia confirmă (…) necesitatea întreprinderii tuturor eforturilor diplomatice în vederea relansării canalelor de dialog între părţile în conflict”, subliniază într-un comunicat Guvernul italian.\n\nŞefa Guvernului italian Giorgia Meloni a discutat ”în ultimele ore” despre situaţia din Liban cu miniştrii săi de Externe Antonio Tajani şi Apărării Guido Crosetto, se precizează în comunicat.\n\nOra 14:40 Prima reacție a ayatollahului Ali Khamenei, liderul suprem din Iran, după ce a fost mutat într-un loc mai sigur: ”Ferocitatea câinelui turbat sinoist”.\n\nOra 14:35 Armata israeliană este în ”alertă maximă” după ce i-a ucis pe șeful teroriștilor Hezbollah și pe ”majoritatea” liderilor de rang înalt.\n\nOra 14:26 Atacurile aeriene israeliene asupra capitalei libaneze continuă, spun martorii pentru Reuters. Orașul a fost supus ore întregi de atacuri, lăsând distrugeri în urma lor.\n\nOra 13:30 Armata israeliană a declarat că „majoritatea” liderilor de rang înalt ai Hezbollah au fost uciși, după ce a anunțat moartea lui Hassan Nasrallah în această dimineață, transmite The Guardian.",
        "label": "Crisana"
    },
    {
        "title": "Albania intenționează să creeze un microstat suveran de tip Vatican pentru ordinul musulman Bektashi - Zi de Zi",
        "text": "Albania intenționează să creeze un microstat suveran de tip Vatican pentru ordinul musulman Bektashi\n\nAlbania intenționează să își creeze propriul oraș Vatican, care va fi însă unul musulman. New York Times a relatat că premierul Albaniei, Edi Rama, va anunța planurile pentru un microstat suveran în capitala sa, Tirana, care va urma practicile Ordinului Bektashi – un ordin șiit sufi fondat în secolul al XIII-lea în Turcia.\n\nDacă totul va decurge conform planului, așa-numitul „stat suveran al Ordinului Bektashi” va deveni cel mai mic stat din lume, de doar un sfert din mărimea Vaticanului. Peticul de pământ de 10 hectare va avea propria administrație, pașapoarte și frontiere, transmite Euronews.\n\nNoul stat va permite consumul de alcool, va permite femeilor să poarte ce doresc și nu va impune nicio regulă privind stilul de viață, reflectând practicile tolerante ale Ordinului Bektashi. Premierul Rama a declarat că scopul noului stat este de a promova o versiune tolerantă a islamului, cu care Albania se mândrește. „Ar trebui să avem grijă de această comoară, care este toleranța religioasă și pe care nu ar trebui să o luăm niciodată de bună”, a declarat el pentru The New York Times.\n\nIstoria Ordinului Bektashi datează din secolul al XIII-lea, din Imperiul Otoman, dar în urmă cu aproape un secol, sediul Ordinului s-a mutat la Tirana, după ce a fost interzis în Turcia de Mustafa Kemal Ataturk, părintele fondator al Republicii Turce.\n\nOrdinul Bektashi are o lungă tradiție mistică în Albania. A fost promovată de jandarmi, soldații de elită ai Imperiului Otoman recrutați în mare parte din zonele creștine ale Balcanilor. Credința sufi nu îi obligă pe adepți să respecte principiile de bază ale islamului tradițional.\n\nTotuși, toleranța nu a dus la protecția împotriva persecuțiilor. Timp de sute de ani, credincioșii s-au aflat sub presiune – indiferent dacă stăpânii lor erau creștini, musulmani sau atei – ceea ce i-a condus în țări vecine precum Kosovo și Macedonia, de la cucerirea Balcanilor de către Imperiul Otoman în secolele al XIV-lea și al XV-lea.\n\nLiderii spirituali ai ordinului se numesc derviși. Dervișul Baba Mondi este actualul lider spiritual. El este cunoscut de adepți sub titlul său oficial, Sanctitatea Sa Haji Dede Baba.\n\nBaba Mondi urmează să fie liderul Statului Suveran al Ordinului Bektashi. El spune că deciziile vor fi luate cu „dragoste și bunătate”. Într-un interviu acordat Euronews în 2018, el a declarat că „a fi Bektashi înseamnă a fi om. Ne-am construit comunitatea bazându-ne pe principiile păcii, iubirii și respectului reciproc”.\n\nO echipă de experți lucrează la legislația care definește statutul suveran al noului stat în cadrul Albaniei. Partidul Socialist al lui Rama, aflat la guvernare, va trebui, de asemenea, să o aprobe.\n\nBaba Mondi și-a exprimat speranța că Statele Unite și alte puteri occidentale vor recunoaște suveranitatea statului său. „Merităm un stat”, a declarat el pentru The New York Times, „Suntem singurii din lume care spun adevărul despre islam” și „nu îl amestecăm cu politica”.",
        "label": "Crisana"
    },
    {
        "title": "Posibilă nouă tentativă de asasinat a lui Donald Trump - Zi de Zi",
        "text": "Posibilă nouă tentativă de asasinat a lui Donald Trump\n\nPe baza informărilor emise de autoritățile americane, The Telegraph a întocmit o cronologie a evenimentelor de duminică. Cu puțin timp înainte de ora locală 14 (ora 21 a României), Donald Trump se afla pe un teren de golf din apropiere de Mar-a-Lago. Un agent al Secret Service care inspecta terenul înaintea fostului președinte, ca măsură de siguranță, a observat vârful puștii de asalt a lui Ruth cum iese dintr-un tufiș, la circa 300 de metri de locul în care se afla Trump. În acel moment, agentul a tras focuri de armă în direcția respectivă, iar Trump a fost dus într-o zonă sigură.\n\nSuspectul a lăsat pușca la fața locului și fugit, însă un martor i-a fotografiat mașina și a sunat la poliție. Autoturismul a fost oprit de polițiști la circa 80 de kilometri distanță de locul incidentului, iar polițiștii au spus că suspectul se comporta ”relativ calm”. După perchezițiile în zona tufișului, autoritățile au găsit arma, o cameră GoPro fixată pe un gard și un rucsac în care se aflau două plăci ceramice, despre care au spus că bărbatul le-ar fi putut folosi pe post de vestă antiglonț.\n\nDupă arestare, bărbatul a fost identificat ca Ryan Wesley Routh (58 de ani, foto), un dezvoltator de locuințe ieftine în statul Hawaii. Pe rețelele sociale, acesta comentează des evenimentele politice și l-a criticat, de câteva ori, pe Donald Trump, arată CNN. Într-o postare pe X din aprilie, scria că fostul președinte ar trebui să adopte un nou slogan de campanie “MASA – Make Americans slaves again” (Faceți Americanii Sclavi din nou). Despre echipa democrată, afirma că mai bine folosește mesajul “KADAF – Keep America Democratic and Free” (Păstrați America Democrată și Liberă). Acesta se declară un susținător al Ucrainei și a postat periodic mesaje pentru trimiterea de noi ajutoare militare ucrainenilor. Totodată, conform postărilor de pe rețelele de socializare, a călătorit în Ucraina imediat după război și a cerut urmaritorilor săi să facă același lucru, pentru a lupta alături de ucraineni.\n\nÎntr-un mesaj mai recent, a făcut referire la tentativa de asasinat care l-a vizat pe Trump în iulie, în statul Pennsylvania. Într-o altă postare, i-a etichetat pe Joe Biden și Kamala Harris și le-a transmis să-i viziteze pe cei care au fost răniți la mitingul din urmă cu două luni, la care și Trump a fost împușcat în ureche. În urmă cu patru ani, Ruth s-a arătat dezamăgit de Donald Trump, într-o postare în care sugera că l-a votat în 2016: “Deși ați fost alegerea mea în 2016, eu și lumea speram ca președintele Trump să fie diferit (…) dar toți am fost foarte dezamăgiți și se pare că devii mai rău”.\n\nRuth a mai fost arestat în 2002, după ce a fost oprit în trafic, a luat o armă de foc, a fugit din mașină și s-a baricadat în sediul unei firme. De asemenea, a fost amendat de mai multe ori pentru că nu și-a plătit impozitele.\n\nUPDATE, ora 24.00. FBI confirmă că “pare a fi fost vorba de o nouă tentativă de asasinat” asupra lui Donald Trump. Secret Service clarifică faptul că individul, care părea a se pregăti să tragă asupra fostului președinte, nu a apucat să deschidă focul asupra acestuia, fiind reperat de agenți într-un moment în care Trump se mișca pe terenul de golf, la circa 300 de metri de acesta. Ulterior, suspectul a fugit, abandonând arma (un Ak-47), care a fost găsită în tufișuri. A fost prins de poliție pe o autostradă din apropiere.",
        "label": "Crisana"
    },
    {
        "title": "Colegiul Medicilor din România are președinte nou - Carmen Pantiș va conduce comisia de etică",
        "text": "Colegiului Medicilor din România (CMR) va fi condus, în perioada 2024-2028, de prof. univ. dr. Cătălina Poiană, medic primar endocrinolog la Institutul Național de Endocrinologie „C.I. Parhon”. Alături de ea, în noul mandat, în funcția de vicepreședinte va fi și Carmen Pantiș.\n\nProf. univ. dr. Cătălina Poiană este medic primar endocrinolog la Institutul Național de Endocrinologie „C.I. Parhon” și a fost aleasă ca președinte în locul Prof. Univ. Dr. Daniel Coriu, directorul Centrului de Hematologie și Transplant Medular de la Institutul Clinic Fundeni.\n\n„Trebuie să ne reprezentăm cu onoare colegii medici, trebuie să reprezentăm cu demnitate, dar și fermitate profesia medicală. Ne așteaptă un drum ce nu o să fie ușor, un drum în care trebuie să avem obiective comune, proiecte cuantificabile, prin care să obținem implementarea unor măsuri care să îmbunătățească activitatea medicilor și să dezvolte profesia medicală în România. Trebuie să consolidăm și să dezvoltăm rolul Colegiului în relația cu autoritățile, vocea medicului trebuie să fie consultată și ascultată pe probleme ce țin de profesia medicală. Respectul pentru medici, respectul pentru pacienți trebuie să reprezinte o direcție pe care să o atingem de ambele părți. Medicul trebuie să se bucure de respectul comunității ca urmare a activității pe care o desfășoară. România are nevoie de medici bine pregătiți, de medici performanți si empatici, de medici care să contribuie la un efort comun pentru dezvoltarea sistemului medical românesc”, a declarat Cătălina Poiană.\n\nDin noua conducere a Biroului Executiv al Colegiului Medicilor din România, mai fac parte conf. univ. dr. Carmen Pantiș - vicepreședinte al Biroului Executiv al CMR, coordonator al Comisiei de etică și deontologie profesională și de jurisdicție profesională, dr. Mirela-Liliana Oniceanu - vicepreședinte al Biroului Executiv al CMR, coordonator al Comisiei economico-sociale și de asigurări sociale de sănătate, dr. Călin Bumbuluț - vicepreședinte al Biroului Executiv al CMR, coordonator al Comisiei profesional-științifice și de învățământ și șef Lucrări dr. Gheorghe Gindrovel Dumitra - Secretar general al Biroului Executiv CMR.\n\nCătălina Poiană a spus că în următorii ani este necesară accelerarea și redefinirea reformei instituționale a CMR.",
        "label": "Crisana"
    },
    {
        "title": "DASO - Beneficiarii Centrelor de Zi, sărbătoriți cu tort",
        "text": "Muzica, jocurile interactive și deliciosul tort au însoțit inițiativa DASO de a-i sărbători pe beneficiarii Centrelor de Zi.\n\n„Așa cum ei învață să își trăiască viața într-un mod plin de sens și de optimism, și noi descoperim multe lucruri de valoare datorită lor”, au transmis reprezentanții Direcției de Asistență Socială Oradea.\n\nÎn timpul frumoasei petreceri, cei prezenți au regăsit împreună culorile care ne caracterizează procesul de învățare la orice vârstă, variate, asemenea confetti-ului care a fost nelipsit de la momentul festiv; cât de important este să fim capabili să împărtășim binele și speranța, la fel ca feliile de tort; faptul că viața ne invită să dansăm, așa cum știm mai bine, pe ritmul muzicii, și să îi încurajăm pe ceilalți să se bucure de aceasta.\n\n„Le dorim, în acest spirit, tuturor copiilor să aibă parte de mulți și minunați ani!”, au mai transmis reprezentanții DASO.",
        "label": "Crisana"
    },
    {
        "title": "Trump susține că este gata să îi ofere lui Elon Musk un post în cabinetul său, dacă va câştiga alegerile prezidenţiale din SUA - Zi de Zi",
        "text": "Trump susține că este gata să îi ofere lui Elon Musk un post în cabinetul său, dacă va câştiga alegerile prezidenţiale din SUA\n\nFostul preşedinte american Donald Trump a declarat luni într-un interviu pentru Reuters că este gata să-i ofere un post ministerial sau un rol consultativ miliardarului Elon Musk, dacă va câştiga alegerile prezidenţiale şi dacă acesta ar fi de acord, însă Donald Trump nu a precizat ce portofoliu ar vedea potrivit pentru omul de afaceri, transmite News.ro.\n\nLuna trecută, proprietarul X şi Tesla l-a susţinut public pe Donald Trump în cursa pentru preşedinţia Statelor Unite. De asemenea, el l-a intervievat pe politician pe X, în direct, la începutul lunii august. În timpul interviului – care a căzut victimă unui atac cibernetic „masiv”, după cum a susţinut Musk – cei doi au discutat despre schimbările climatice, migraţie şi conflictul din Ucraina.\n\nCu ocazia interviului, Donald Trump a revenit pe X, la patru ani după ce nu mai postase, ca urmare a excluderii sale de pe Twitter, cândva reţeaua sa favorită.\n\nDupă ce Elon Musk a preluat Twitter, în toamna anului 2022, el a restabilit contul lui Donald Trump, dar fostul preşedinte, care între timp şi-a făcut propria sa reţea socială, Truth Social, nu a mai postat pe X cu excepţia celebrei sale fotografii „mug shot”, pe care i-a făcut-o poliţia în calitatea sa de infractor, în august anul trecut.\n\nPotrivit The Wall Street Journal, Musk şi Trump s-au întâlnit în martie şi, de atunci, discută regulat la telefon.\n\n„Îl respect foarte mult pe Elon Musk, iar el mă respectă”, a declarat Donald Trump într-o conferinţă de presă. „La fel ca mine, el crede că această ţară are mari probleme şi este în mare pericol”, a adăugat el.\n\nCu toate acestea, în interviul pentru Reuters, candidatul republican a declarat luni că ar lua în considerare eliminarea unui credit fiscal de 7.500 de dolari pentru achiziţionarea de vehicule electrice. „Creditele fiscale şi stimulentele fiscale nu sunt, în general, un lucru foarte bun”, a declarat Trump în interviul acordat după un eveniment de campanie în York, Pennsylvania.",
        "label": "Crisana"
    },
    {
        "title": "Fitch a ridicat ratingul de țară al Republicii Moldova la B+ cu perspectivă stabilă - Zi de Zi",
        "text": "Fitch a ridicat ratingul de țară al Republicii Moldova la B+ cu perspectivă stabilă\n\nAgenția internațională de rating Fitch a atribuit Republicii Moldova un rating de țară B+ cu perspectivă stabilă, cu două trepte mai sus față de ratingul agenției Moody’s. Aceasta reprezintă un semnal pozitiv pentru investitori și piețele financiare, consolidând încrederea în economia moldovenească, transmite Agenția de presă IPN, potrivit Rador Radio România.\n\nConform raportului publicat de Fitch, au fost apreciate eforturile autorităților de a menține stabilitatea macrofinanciară, nivelul scăzut al datoriei publice și accesul facil la finanțare externă.\n\nÎn plus, politicile publice prudente și consistente ale Guvernului au fost lăudate, în timp ce Banca Națională a Moldovei a reușit să tempereze inflația. Rezervele valutare ale Moldovei sunt estimate să atingă 5,2 miliarde de dolari până la sfârșitul anului, un nivel considerabil mai mare decât media pentru țările cu același rating. Sistemul bancar moldovenesc rămâne rezilient, cu un nivel ridicat de capitalizare.\n\nFitch prognozează, de asemenea, o reducere graduală a deficitului bugetar până la 3,6% în 2026 și subliniază că datoria publică a Moldovei este semnificativ mai mică decât media pentru țările cu rating similar, situându-se la 51%.\n\nAgenția menționează că ratingul ar putea fi îmbunătățit în continuare, dacă tensiunile geopolitice vor continua să se atenueze. Acest lucru ar putea contribui la o reducere a deficitului de cont curent prin creșterea investițiilor străine directe și o accelerare a creșterii economice, susținută de investiții și îmbunătățirea capacităților instituționale.",
        "label": "Crisana"
    },
    {
        "title": "Din bucătărie, spre cer! Din această lună, Oradea va avea 100 de pubele pentru colectarea uleiului uzat, care apoi va fi folosit în aviație",
        "text": "Pentru că încă gătesc acasă, românii sunt printre cei mai prolifici „producători” de ulei uzat din Europa. Deversarea lui în rețeaua de canalizare este greșită, pentru că duce la înfundarea țevilor și la costuri mari pentru decontaminarea apelor. Nici aruncarea uleiului pe sol nu este o soluție bună, fiindcă degradează pământul și poate ajunge în pânza freatică.\n\nOrdonanța de Urgență 92/2021 privind regimul deșeurilor prevede obligația ca primăriile să amenajeze containere pentru colectarea separată a uleiurilor uzate, iar ca să se achite de această sarcină, Primăria Oradea a încheiat recent un protocol de colaborare cu o firmă specializată în colectarea uleiului uzat.\n\nCu tot cu flacon\n\nRespiră Verde SRL, o firmă locală care de ani buni colaborează cu marile magazine, va începe din noiembrie să colecteze uleiul uzat direct de la orădeni. „Vom amplasa în Oradea pubele de 240 litri, de culoare portocalie, ca să nu se confunde cu alte recipiente, și care au în partea superioară o fantă prin care cetățenii vor putea introduce flacoane de cel mult 2 litri cu ulei uzat, dar nu le vor mai putea scoate”, spune Ionuț Popșea, reprezentant al companiei.\n\nCa să nu se murdărească, oamenii vor arunca uleiul cu tot cu flacoanele închise, care vor fi strânse apoi de angajații Respiră Verde. „Flaconul este deja contaminat, reciclarea lui se face diferit de PET-urile curate, și ne vom ocupa tot noi de asta”, explică Popșea.\n\nCele 100 de pubele pentru ulei uzat, pe care oamenii le vor putea folosi gratuit, vor fi răspândite prin tot orașul. Avantajul este că orădenii nu vor mai trebui să care flacoanele cu ulei în magazine, dar nici nu vor primi nimic pe seama aruncării lor în pubelele portocalii, în timp ce magazinele oferă adesea ulei alimentar ori produse de curățenie, în schimbul uleiului uzat.\n\nDin pubele, uleiul uzat al orădenilor va ajunge la fabrici din Austria și Ungaria, specializate în producția de biodiesel, un combustibil sintetic. În viitor, însă, uleiul va fi folosit chiar în România, deoarece OMV Petrom - care a cumpărat 50% din firma Respiră Verde - plănuiește să deschidă în județul Prahova o fabrică de bio-combustibil pentru aviație. Așadar, nu peste mult timp orădenii ar putea merge în călătorii cu avioane alimentate și de uleiul lor de acasă...",
        "label": "Crisana"
    },
    {
        "title": "O dronă rusească a intrat azi-noapte pe teritoriul nostru național - Zi de Zi",
        "text": "Armata Română confirmă că aeronavele F-16 și radarele au monitorizat o dronă rusească, care a intrat azi-noapte pe teritoriul nostru național. Deși precizează că aceasta a părăsit spațiul aerian al României fără a fi doborâtă, MApN arată că echipele sale caută la sol și din aer, lângă Periprava, posibilul loc de impact al unei a doua drone rusești.\n\nMinisterul Apărării din România, confirmă, duminică dimineața, că a ridicat două aeronave F-16, la ora 2.25, care au monitorizat o dronă rusească intrată în spațiul aerian al României. Precizează că are informații privind o a doua dronă care ar fi căzut lângă localitatea Periprava (peste Dunăre de Vilkove, la circa 50 km nord de Sulina) și că aceasta este căutată duminică dimineața cu echipe la sol și cu elicoptere. MApN nu spune nici care a fost traseul acestor drone, nici de ce s-a luat decizia de a nu le doborî, mai ales că informațiile Comandamentului Ucrainean arată că prima dintre ele a pătruns circa 70 km în județul Tulcea, până în nordul Lacului Razim. Aeronavele F-16 au revenit la Baza Borcea la ora 4.08.\n\n“Forțele ruse au reluat seria de atacuri cu drone asupra unor obiective civile și de infrastructură portuară din Ucraina, în dimineața zilei de 8 septembrie, în proximitatea frontierei cu România.\n\nCentrul Național Militar de Comandă (nucleu) a notificat Inspectoratul General pentru Situații de Urgență privind instituirea măsurilor de alertare a populației din județele Tulcea și Constanța, fiind transmise, la ora 2.20 respectiv ora 2.38, mesaje RO-Alert.\n\nÎncepând cu ora 2.25, două aeronave F-16 ale Forțelor Aeriene Române au decolat de la Baza 86 Aeriană Borcea pentru monitorizarea situației aeriene.\n\nÎn cursul acestor evenimente, a fost identificat și urmărit de către sistemul de supraveghere radar traseul unei drone care a evoluat în spațiul aerian național și care a părăsit teritoriul național spre Ucraina. Situația evoluției acestei drone a fost monitorizată și de cele două aeronave F-16, care au revenit în bază în jurul orei 4.08.\n\nDin datele disponibile la acest moment, a fost indicată probabilitatea existenței unei zone de impact pe teritoriul național, într-o arie nelocuită, în proximitatea localității Periprava. Forțele Ministerului Apărării Naționale execută, începând din această dimineață, cu mijloace aeriene și cu echipe la sol, cercetări în zonă.\n\nMApN a informat și informează în timp real structurile aliate cu privire la situațiile generate de atacuri, rămânând în contact permanent cu acestea.\n\nMinisterul Apărării Naționale transmite un mesaj ferm de condamnare a acestor atacuri executate de Federația Rusă împotriva unor obiective și elemente de infrastructură civilă ucrainene, care sunt nejustificate și în gravă contradicție cu normele de drept internațional”.\n\nUn grup de drone rusești a intrat, azi-noapte, în spațiul aerian al României, în județul Tulcea, până pe Lacul Razim. IGSU a emis mesaje RO-Alert pentru întregul teritoriu al județelor Tulcea și Constanța. Armata Română a ridicat aeronavele F-16, dar ucrainenii susțin că dronele rusești au părăsit teritoriul României, fără a fi doborâte, după circa 40 de minute.\n\nDuminică dimineață devreme, la ora 02.49, Comandamentul Aerian Ucrainean a transmis pe canalul său de Telegram că “un grup de drone a violat teritoriul României”, intrând pe la Vilkove. La ora 2.59, aceeași sursă a transmis că grupul de drone a ajuns în zona satului Sabangia din Tulcea, în nordul lacului Razim.\n\nLa ora 3.00, IGSU a transmis un mesaj RO-Alert, atât în Tulcea, cât și în Constanța, privind riscul căderii unor obiecte din spațiul aerian. Totuși, nu au fost semnalate nici explozii, nici alte incidente, iar nimeni nu a sunat la numărul de urgență 112.\n\n40 de minute mai târziu, la ora 3.40, Comandamentul Ucrainean a informat că dronele rusești au părăsit teritoriul României, tot pe direcția Chilia-Vilkove, aparent fără a fi doborâte.\n\nBiziday a obținut confirmarea că Armata Română a ridicat de la sol aeronavele F-16, dar nu este clar dacă acestea au interacționat în vreun fel cu dronele rusești.\n\nEste așteptat un comunicat al MApN, în minutele sau orele următoare.",
        "label": "Crisana"
    },
    {
        "title": "Litierele automate ieftine pot fi extrem de periculoase pentru pisici - Zi de Zi",
        "text": "Litierele automate ieftine pot fi extrem de periculoase pentru pisici\n\nO investigație a unui Youtuber britanic dezvăluie pericolele unor branduri generice și ieftine de litiere automate, unele soldate chiar și cu moartea animalelor de companie.\n\nLitierele automate devin de la an la an tot mai populare în rândul stăpânilor de pisici, ceea ce nu este suprinzător – deși sunt o investiție considerabilă, ele salvează timp și pot fi folosite de mai multe pisici simultan.\n\nDeși este cunoscut și sub numele de „litter robot”, după numele primului brand apărut pe piață, dezvoltat de compania americană Whisker aparatul nu este chiar complex. Dacă acesta este setat în modul de curățare automată, senzori de greutate și mișcare detectează momentele în care pisica îl folosește. După ce pisica iese din aparat, începe un ciclu de curățare în care interiorul litierei se rotește, folosind gravitația pentru a colecta și filtra nisipul uzat și excrementele în recipiente ușor de debarasat. Înainte de finalul ciclului, litiera pune un strat nou de nisip curat.\n\nPe piață apar tot mai multe variante de litiere automate și, ca la orice categorie de electrocasnice, au apărut și variante off-brand: litiere automate cu designuri similare, comercializate sub diverse nume apropiate de cele ale brandurilor mari, dar la prețuri mult mai ieftine. Cum astfel de prețuri sunt justificate, în multe cazuri, de tăierea prețurilor de producție, aceste aparate vin cu riscuri mult mai mari de a se defecta – sau, în acest caz, cu un design care pun semnificativ în pericol chiar animalele cărora la este destinat.\n\nDin păcate, practica pare deja să fi făcut victime. În luna iulie, utilizatoarea de TikTok Carli Jay a anunțat pe platforma video că o litieră automată pe care a cumpărat-o de pe Amazon ar fi provocat moartea pisicii sale, Mochi, pe care ar fi găsit-o strangulată de aparat într-o dimineață. Clipurile au dispărut însă de pe platformă, la scurt timp după postarea lor, fără explicație.\n\nCazul a atras atenția regizorului britanic Philip Bloom, deținătorul canalului de YouTube One Man Five Cats, pe care testează diverse jucării și produse smart pentru pisicile proprii – inclusiv o gamă largă de litiere automate.\n\nBloom a găsit varianta de litieră automată care ar fi provocat decesul lui Mochi, vândută pe Amazon direct sub numele „Litter-Robot” – menit să creeze confuzie pentru cumpărători cu brandul original al celor de la Whisker – de către o firmă cel puțin dubioasă, Amztoy (în ciuda asemănării, numele nu are legătură cu gigantul tech). Deși compania continuă să aibă o pagină de comerciant pe Amazon, litiera lor nu mai este listată pentru vânzare. În schimb, youtuber-ul a comandat o variantă aproape identică, dar vândută sub alt nume, de pe AliExpress.\n\nProblemele au apărut încă de la primul test, pe care Bloom l-a efectuat cu un Garfield de pluș. Spre deosebire de Litter-Robot-ul original, care își face ciclul de curățare învârtind partea interioară pe o axă orizontală, varianta off-brand de la Amztoy se învârte pe verticală. Problema este că deschiderea pentru intrarea în litieră este alcătuită dintr-o bucată de plastic tare, care mai este și tăioasă.\n\nJucăria a fost prinsă din prima între interiorul litierei, care începea să se rotească pentru ciclul de curățare, și bucata de plastic de la intrare. Situația ar fi trebuit prevenită de doi senzori – un senzor infraroșu care detectează orice mișcare la intrarea în litieră, și altul de presiune care ar trebui să detecteze orice apăsare din partea unei pisici; activarea oricăruia dintre senzori ar trebui să anuleze ciclul de curățare.\n\nNumai că Bloom a demonstrat și în teste ulterioare – inclusiv unul în care și-a prins dureros mâna și a eliberat-o cu greu – că senzorii fie nu detectează nici mișcarea, nici greutatea, fie opresc ciclul doar pentru câteva secunde, apoi este reluat, în ciuda faptului că spațiul de la intrare este în continuare ocupat.\n\nSenzorii au început să funcționeze normal doar după ce Bloom a descărcat o actualizare de firmware din aplicația dedicată de mobil a aparatului. Însă asta nu rezolvă problemele de siguranță – nu doar că utilizatorul nu este îndemnat sau avertizat să verifice aplicația pentru update-uri, însă aparatul poate funcționa, în modul de curățare automată, chiar și fără instalarea acesteia pe telefon. În plus, defectarea senzorilor ar face din nou aparatul o potențială capcană mortală pentru pisici.\n\nYoutuber-ul britanic a decis să investigheze mai departe problema și a intrat în contact cu Carli Jay. Aceasta i-a explicat că a fost nevoită să dea jos clipurile de YouTube după ce a acționat în judecată firma Amztoy. În urma unui acord de mediere, compania a oferit compensație financiară și a fost de acord să oprească vânzarea de litiere automate, în schimbul ștergerii clipurilor și a unor comentarii legate de incident de pe pagina retailerului.\n\nÎnsă Bloom a descoperit și mai multe potențiale cazuri în care aparatul celor de la Amztoy a suferit defecțiuni cu efecte grave. O altă femeie, care a contactat-o inițial pe Carli Jay, susține că și-ar fi pierdut motanul în vârstă de trei luni, sugrumat într-un incident similar cu un aparat Amztoy, în timp ce un alt utilizator care a lăsat o recenzie pentru aparat susține că abia a apucat să-și salveze pisica de la o soartă similară.\n\nProblema și mai mare este că, deși Amztoy nu mai vinde litierele automate pe Amazon, mai multe dispozitive cu design aproape identic – și aceeași problemă fundamentală care poate fi mortală – sunt vândute sub alte nume pe Amazon. Bloom a alcătuit o listă cu toate dispozitivele de acest fel pe care le-a găsit listate, iar o parte dintre ele oferă și livrare România. O căutare cu termenul „litter robot” pe marketplace-ul popular chinez AliExpress sugerează utilizatorului, de asemenea, aparate cu un design similar celui de la Amztoy.\n\nNici brandurile ceva mai cunoscute de litiere automate nu sunt ferite de controverse despre posibilele pericole pentru pisici. În urmă cu un an, Phillip Bloom atrăsese atenția despre posibilitatea ca pisici mai mici să rămână prinse în ciclul de curățare al unui aparat Poplar X5. De asemenea, în ianuarie 2023, o stăpână din Australia a acuzat faptul că pisicile ei au suferit arsuri chimice după ce au utilizat o litieră automată CatGenie, din cauza soluției de curățare folosite. Incidentul ar fi dus la decesul unuia dintre animale.\n\nTotuși, astfel de situații sunt extrem de rare la brandurile mai mari. Acestea trebuie să treacă prin procese de certificare care să demonstreze că nu pun în pericol siguranța animalelor nici măcar atunci când se defectează. Așa că, dacă ai în plan să cumperi o litieră automată, este foarte indicat să faci o minimă cercetare despre compania care o vinde și ce experiențe sau incidente au întâmpinat alți utilizatori.",
        "label": "Crisana"
    },
    {
        "title": "Legea privind achiziţionarea de către România a 32 de avioane F-35, promulgată - Zi de Zi",
        "text": "Legea privind achiziţionarea de către România a 32 de avioane F-35, promulgată\n\nActul normativ vizează realizarea capabilităţii operaţionale de apărare aeriană prevăzută în Concepţia de realizare a capabilităţii operaţionale de apărare aeriană cu avioane multirol de generaţia a V-a, în cadrul programului de înzestrare „Avion multirol de generaţia a V-a, F-35”, Faza I, şi unele măsuri privind derularea contractelor Guvern la Guvern specifice Programului Foreign Military Sales.\n\nLegea prevede atribuirea de Guvernul României către Guvernului Statelor Unite ale Americii a contractelor de tip Letter of Offer and Acceptance (LOA) pentru achiziţionarea a 32 de avioane F-35, motoare, muniţii, suport logistic iniţial, acces permanent la lanţul global de suport al F-35, echipamente şi servicii pentru şi de instruire a personalului navigant de aviaţie, a personalului de sprijin şi a personalului tehnic-ingineresc de aviaţie, echipamente criptografice cu regim special, asistenţă de specialitate, precum şi realizarea de proiecte de cooperare industrială constând în transfer de tehnologie sau produse.\n\nFondurile necesare se asigură de la bugetul de stat, prin bugetul Ministerului Apărării Naţionale, sau prin împrumuturi ori garanţii de împrumuturi oferite de Guvernul SUA sau printr-o combinaţie a acestora. De asemenea, se propune încheierea de către Ministerul Apărării Naţionale şi Ministerul Economiei, Antreprenoriatului şi Turismului a unor acorduri de înţelegere cu producătorul avionului F-35 pentru realizarea proiectelor de cooperare industrială.",
        "label": "Crisana"
    },
    {
        "title": "Marea Britanie. Peste 420 de persoane au fost arestate și 140 puse sub acuzare, în urma revoltelor din ultimele zile - Zi de Zi",
        "text": "Marea Britanie. Peste 420 de persoane au fost arestate și 140 puse sub acuzare, în urma revoltelor din ultimele zile\n\nConsiliul Național al Șefilor de Poliție (National Police Chiefs’ Council), un organism național de coordonare pentru aplicarea legii în Regatul Unit și organismul reprezentativ pentru ofițerii superiori de poliție, a emis un comunicat în care a precizat că ”forțele de ordine din Marea Britanie vor adopta o linie dură cu privire la suspecții de tulburări violente”.\n\nAceeași instituție a precizat că 428 de persoane au fost arestate până acum și a cerut ca numele celor puși sub acuzare să fie făcute publice, “astfel încât aceștia să fie făcuți de rușine”. Doar ieri au fost puse sub acuzare 120 de persoane, iar alte 20 în cursul zilei de miercuri. Autoritățile precizează că, cu siguranță, în următoarele zile vor mai fi făcute și alte arestări, iar deciziile de punere sub acuzare vor fi accelerate, “pentru a ne asigura că cei implicați în tulburări sunt aduși rapid în fața instanțelor”. Un tribunal din Liverpool deja a condamnat trei persoane care au participat la revoltele violente din Southport, izbucnite după ce trei fete au fost ucise într-un atac cu cuțitul. Cei trei au recunoscut că au luat parte la violențe. Unul dintre a pledat vinovat pentru atac asupra unui polițist, iar altul pentru incendierea unul vehicul de poliție.\n\nConsiliul Național al Șefilor de Poliție a mai precizat că va lua măsuri pentru descurajarea violențelor, precum ”arestarea preventivă a suspecților care nu au condamnări anterioare și evitarea eliberării pe cauțiune, înainte de acuzare, pentru a asigura o justiție mai rapidă”.\n\nPe de altă parte, autoritățile din Marea Britanie spun că sunt pregătite pentru noi proteste violente, pe fondul informațiilor că extrema dreaptă pregătește noi manifestații în 30 de orașe. ”În mod clar, trebuie să fim pregătiți pentru eventualitatea în care ar putea exista și alte tulburări și violențe. Dar bineînțeles că nu vrem să se întâmple”, a declarat un oficial britanic.",
        "label": "Crisana"
    },
    {
        "title": "Musk, donații de 75 de milioane de dolari pentru campania prezidențială a lui Donald Trump - Zi de Zi",
        "text": "Musk, donații de 75 de milioane de dolari pentru campania prezidențială a lui Donald Trump\n\nElon Musk a strâns în ultimele luni 75 de milioane de dolari în donații pentru campania prezidențială a lui Donald Trump, cifre oficiale care confirmă că prosperul antreprenor îl susține neabătut pe candidatul republican, relatează agenția AFP Șeful Tesla, SpaceX și al X (fosta Twitter) a oferit „America PAC”, organizația sa politică creată pentru a face campanie în favoarea lui Trump, suma de 15 milioane de dolari în iulie, alte 30 de milioane de dolari în august și încă 30 de milioane de dolari în septembrie, potrivit datelor Comisiei Electorale din SUA (FEC).\n\nMiliardarul, care și-a intensificat intervențiile politice pe X, a urcat mai devreme în octombrie pe scena unui miting de campanie alături de fostul președinte și s-a declarat pregătit să guverneze alături de Donald Trump în cazul victoriei acestuia, scrie Agerpres. Elon Musk a anunțat chiar în noaptea de marți spre miercuri pe X că va face personal campanie pe teren în Pennsylvania în zilele următoare. „America PAC” – care întruchipează în plan financiar virajul spre dreapta al unuia dintre cei mai bogați oameni de pe planetă – traversează state-cheie ale SUA, favorizând, potrivit Washington Post, campania din ușă în ușă în fața altor metode de publicitate pentru a convinge cât mai mulți alegători să voteze pentru Donald Trump și nu pentru democrata Kamala Harris. Pe site-ul său, „America PAC” le propune celor dispuși să meargă pe teren pentru a-i convinge pe alegători „de la 30 de dolari pe oră, plus bonusuri de performanță”.\n\nComitetul de sprijin promite de asemenea să plătească 47 de dolari celor care conving un alegător dintr-un stat cheie să semneze o petiție în favoarea libertății de exprimare și a deținerii de arme de foc, „bani câștigați ușor”, a notat Musk pe rețeaua sa de socializare X. La sfârșitul lunii septembrie, fondul politic al lui Elon Musk avea la dispoziție 40 de milioane de dolari, potrivit datelor FEC. Șeful SpaceX și Tesla reia cu regularitate alegațiile formulate de Donald Trump, inclusiv, de exemplu, teoria conform căreia tabăra democrată transportă migranți „ilegali” în câteva state cheie pentru ca aceștia să poată obține la timp cetățenia americană și să voteze pentru democrați. Peste 5 milioane de americani au votat deja în avans pentru alegerile din 5 noiembrie, care, potrivit sondajelor, par extrem de strânse între Donald Trump și Kamala Harris.",
        "label": "Crisana"
    },
    {
        "title": "Cele mai vândute mașini în Europa: Dacia Sandero rezistă pe locul 1, Duster – marea surpriza - Zi de Zi",
        "text": "Cele mai vândute mașini în Europa: Dacia Sandero rezistă pe locul 1, Duster – marea surpriza\n\nLansarea pe piață a SUV-ului Dacia Duster aduce o creștere foarte mare pentru SUV-ul românesc, care urcă în clasamentul celor mai vândute mașini din Europa pe un loc pe care n-a mai fost niciodată. În același timp, Sandero reușește să-și conserve poziția de lider, cu un volum foarte mare de mașini vândute, relevă datele analizate de Profit.ro.\n\nCele două modele populare de la Dacia, Sandero și Duster, au avut în iulie încă o lună excelentă, susținută atât de vânzările foarte bune ale hatchback-ului, cât și de lansarea puternică a SUV-ului Duster, care se anunță deja un succes de piață.\n\nDacia Sandero a reușit să atingă un volum de 22.398 de vehicule înmatriculate, potrivit celor mai noi date colectate de Jato Dynamics, după o creștere de 34% a vânzărilor. Sandero își protejeză prima poziție, fiind în fața lui VW T-Roc cu peste 3.000 de unități (creștere de numai 5 procente, cu 19.254 unități), și a lui Toyota Yaris Cross (creștere mare, de 47%, cu 17.314 unități). Marea surpriză este dată însă de Dacia Duster, care urcă pe locul patru în clasament, cu 15.884 unități înmatriculate în iulie, după o creștere de 29% datorată lansării noii generații. SUV-ul produs la Mioveni a reușit să depășească Kia Sportage (locul 5) și Toyota Yaris (locul 6). Pe locurile următoare se află Renault Clio, Hyundai Tucson, Opel Corsa și VW Golf – ultima cade neașteptat, de pe poziția doua, cu un declin de -13% și numai 13.924 unități înmatriculate.\n\nVestea proastă vine de la Ford Puma, care în iulie a înregistrat o scădere de 25% și un volum vândut de 10.342, coborând astfel tocmai pe locul 20, în clasamentul celor mai vândute mașini. Luna iulie a fost o lună cu o creștere modestă pentru Europa, pe piața autoturismelor, fiind înmatriculate 1,03 milioane de unități, mai multe cu doar 1,5% față de luna similară din 2023. Având în vedere evoluția negativă a unora dintre mărci și a unora dintre țări, rezultatul poate fi considerat unul bun pentru industria auto europeană.",
        "label": "Crisana"
    },
    {
        "title": "Arcaşi bihoreni, prezenţi la Palatul Elisabeta, la recepţia oferită de Alteţa Sa Regală Principele Radu",
        "text": "Palatul Elisabeta a găzduit luni un eveniment dedicat sportivilor şi antrenorilor afiliaţi Federației Române de Tir cu Arcul (F.R.T.A), federaţie aflată încă din 2011 sub Înaltul Patronaj al Alteței Sale Regale Principele Radu.\n\nÎn Sala Regilor a avut loc o ceremonie în care Principele Radu a adresat felicitări sportivilor și antrenorilor cu rezultate foarte bune în acest an.\n\nLa eveniment au participat sportivi medaliați internațional, reprezentanți ai câtorva cluburi sportive din țară, antrenori şi oficiali ai F.R.T.A.\n\nDin Oradea şi Bihor, din partea cluburilor C.S. Crişul Oradea, C.S. Menumorut Biharia şi C.S. Redpoint Oradea, au participat antrenori și sportivi, printre care Mara Mihociu, Loredana Mogoş şi Mirabela Bodog. După ceremonia din Sala Regilor, Principele Radu a oferit o recepție în sufrageria mare a Palatului Elisabeta, în onoarea participanţilor.\n\nAlteţa Sa Regală şi-a exprimat speranţa că tirul cu arcul, prin rezultatele sale, va atrage noi susţinători care să sprijine dezvoltarea acestui sport nobil, elegant şi elitist.\n\nReamintim că sportivii orădeni şi bihoreni de la tir cu arcul au avut un an deosebit de bun, cu medalii şi titluri mondiale, europene şi naţionale de excepţie.",
        "label": "Crisana"
    },
    {
        "title": "Zelenski a aprobat sabotarea gazoductului Nord Stream, apoi s-a răzgândit, dar a fost ignorat - Zi de Zi",
        "text": "Sabotarea gazoductului rus Nord Stream în 2022, în Marea Baltică, a fost validată la cel mai înalt nivel la Kiev, inclusiv inițial de către preşedintele ucrainean Volodimir Zelenski. Ulterior, Zelenski a ordonat oprirea planului după ce a aflat CIA, însă Valeri Zalujnîi, pe atunci comandantul armatei, a ignorat ordinul, dezvăluie joi publicația Wall Street Journal. Preşedinţia ucraineană respinge însă implicarea Kievului în sabotarea gazoductului.\n\nPotrivit ziarului american, care se bazează în special pe surse militare ucrainene, atentatul cu exploziv în adâncurile Mării Baltice a fost dus până la capăt cu supervizarea comandantului-şef al armatei ucrainene de la acea vreme Valeri Zalujnîi şi aceasta în pofida faptului că Volodimir Zelenski îşi schimbase opinia pe parcurs şi ceruse oprirea proiectului, transmite Agerpres.\n\nAceste dezvăluiri de presă intervin la o zi după publicarea unor dezvăluiri potrivit cărora ancheta judiciară germană cu privire la sabotare se orientează către Ucraina, cu un mandat de arestare emis recent pe numele unui scafandru profesionist din această ţară. Cât a costat operațiunea Ideea sabotajului apăruse în mai 2022, în timpul unei reuniuni de ofiţeri de grad înalt şi directori de companii ucrainene, la trei luni după declanşarea invaziei ruse împotriva Ucrainei, scrie WSJ. Potrivit WSJ, şase persoane în total au fost implicate direct în această operaţiune, care a costat circa 300.000 de dolari, totul finanţat din bani privaţi. „Preşedintele ucrainean Volodimir Zelenski iniţial aprobase planul, potrivit unui ofiţer care participa şi altor trei care aveau cunoştinţă de el”, susţine publicaţia americană.\n\n„Însă apoi, când CIA aflase şi ceruse oprirea lui, el a ordonat suspendarea acestuia”, mai scrie WSJ. Însă Valeri Zalujnîi, comandantul-şef al armatei ucrainene de la acea dată, a ignorat acest ordin şi echipa sa a modificat planul iniţial, adaugă publicaţia americană. După sabotarea în septembrie 2022 a gazoductului rus, Zelenski a cerut explicaţii lui Zalujnîi, potrivit WSJ, care citează trei persoane la curent cu ancheta. Acesta din urmă i-a răspuns că este prea târziu, afirmând că nu mai este posibil să se comunice cu echipa de sabotaj, pentru că orice contact ar fi putut pune în pericol operaţiunea. „I s-a spus (lui Zelenski) că aceasta este ca o torpilă, odată lansată asupra duşmanului nu mai poate fi oprită, ea continuă până când explodează”, a spus un militar de rang înalt, informat despre această conversaţie şi citat de WSJ. Contactat de WSJ, Zalujnîi, care între timp a fost numit ambasador al Ucrainei la Londra, a declarat într-un mesaj scris că el nu avea cunoştinţă de o astfel de operaţiune şi a calificat drept „provocare” orice afirmaţie contrară. Reacția Kievului: „Prostii absolute” Președinția ucraineană a reacționat în urma informațiilor apărute despre implicarea Ucrainei în sabotarea gazoductelor ruseşti, pe care le-a catalogat ca fiind „prostii absolute”.\n\n„Implicarea Ucrainei în exploziile Nord Stream este o prostie absolută. Aceste acţiuni nu aveau niciun interes practic pentru Ucraina”, a declarat AFP Mihailo Podoliak, consilierul prezidenţial ucrainean. Purtătorul de cuvânt al preşedinţiei ucrainene a remarcat însă că implicarea Ucrainei în sabotare ar fi „putut să pună capăt” ajutorului oferit Kievului de către „partenerii europeni”. El a catalogat, în schimb, drept „evidente” motivaţiile Moscovei în distrugerea gazoductului. „Rusia a estimat că era necesar să discrediteze Ucraina în mod conjunctural, pentru a-i reduce influenţa diplomatică, emoţională şi informaţională asupra comunităţii europene”, a declarat el, în pofida „pierderii oportunităţilor comerciale ale Nord Stream”.",
        "label": "Crisana"
    },
    {
        "title": "Arabia Saudită va găzdui ediția inaugurală a Jocurilor Olimpice Esports în 2025 - Zi de Zi",
        "text": "Arabia Saudită va găzdui ediția inaugurală a Jocurilor Olimpice Esports în 2025, a anunțat vineri Comitetul Internațional Olimpic (CIO). Parteneriatul cu Comitetul Olimpic Național Saudit va fi de 12 ani, potrivit Reuters.\n\nDecizia va fi ratificată în cadrul sesiunii CIO care va avea loc în ajunul Jocurilor Olimpice de la Paris, după care vor începe lucrările de selecție a unui oraș gazdă pentru ediția inaugurală.\n\n„Suntem foarte norocoși să putem lucra cu CNO din Arabia Saudită cu ocazia Jocurilor Olimpice Esports, deoarece are o expertiză deosebită, dacă nu unică, în domeniul esports cu toate părțile interesate”, a declarat președintele CIO, Thomas Bach. „Jocurile Olimpice Esports vor beneficia foarte mult de această experiență”, a adăugat acesta.\n\nCIO urmărește esports de mai mulți ani și a format o comisie dedicată pentru a găsi oportunități. În 2021, a dezvoltat seria Olimpică virtuală, o aventură experimentală în esports.\n\n„Suntem o națiune tânără, cu peste 23 de milioane de gameri”, a declarat prințul Abdulaziz bin Turki Al Faisal, Ministrul Saudit al Sportului. „Regatul nostru a devenit un centru global pentru sporturile electronice profesionale… Acesta este următorul pas natural pentru tinerii noștri sportivi, țara noastră și comunitatea globală de esports”.\n\nAnul trecut, Arabia Saudită a lansat o Cupă Mondială anuală de Esports, prima ediție având loc chiar în prezent la Riad, în perioada 3 iulie – 25 august.\n\nArabia Saudită a investit sume mari de bani în sporturi precum fotbalul, Formula 1, boxul și golful, criticii acuzând țara de implicare în „sportswashing” din cauza situației drepturilor omului. Regatul a negat acuzațiile de încălcare a drepturilor omului.\n\nCIO încearcă de ani de zile să intre în contact cu o generație mai tânără de potențiali fani ai Jocurilor Olimpice, în condițiile în care audiența tradițională a Jocurilor Olimpice îmbătrânește treptat.\n\nComitetul Internațional Olimpic a declarat că va trebui creată o nouă structură dedicată în cadrul organizației, care va fi separată de modelul organizațional și financiar pentru Jocurile Olimpice.",
        "label": "Crisana"
    },
    {
        "title": "Preluare cu japca! Cum s-a împroprietărit Primăria Oradea pe Casa de Cultură a Sindicatelor, în baza unor acte abuzive",
        "text": "Primăria Oradea, ca Rusia, se împroprietărește pe ce dorește! Municipalitatea s-a întabulat anul trecut, pe nevăzute și neștiute, pe Casa de Cultură a Sindicatelor din Parcul 1 Decembrie, pe care nu a deținut-o niciodată.\n\nConstruit în 1968 printr-o investiție de 10,8 milioane lei din banii sindicaliștilor, imobilul a fost preluat de oraș printr-o chichiță juridică pe care edilii o țin... la secret. „Vom căuta soluții ca să investim acolo pentru a reabilita clădirea”, încearcă să îndulcească primarul Florin Birta ceea ce sindicaliștii numesc preluarea „cu japca” a clădirii.\n\nRăzboiul dintre Primărie și conducerea Casei de Cultură a Sindicatelor din Oradea (CCS) a răbufnit public la finele lunii octombrie. În ultima ședință din precedentul mandat, consilierilor locali le-a fost prezentată de către juriștii municipalității plângerea prealabilă înaintată de CCS înainte de deschiderea unui proces.\n\nReclamanții sunt nemulțumiți că Primăria a unificat într-o singură Coală Funciară cele 9 CF-uri cu terenurile pe care le deține în Parcul 1 Decembrie, pe care vrea să îl reabiliteze pe bani europeni, luând în calcul, fără a-i înștiința, inclusiv cei 4.400 mp de sub clădirea CCS. Terenul aparține orașului, dar a fost dat în folosință CCS încă din 1968, pe durata existenței clădirii. Proprietarii s-au revoltat când au descoperit că, pe lângă teren, Primăria s-a întabulat și asupra clădirii!\n\nPrimarul Florin Birta a și recunoscut că inițiativa i-a aparținut. „Clădirea, din punctul meu de vedere, nu arată bine. Mi-aș fi dorit ca până acum sindicatele, sau cine au fost proprietari acolo, să reabiliteze clădirea, dar bineînțeles că nu au avut fonduri. Atunci am zis: «Hai să găsim o soluție, să vedem cum s-au întabulat pe teren. Nu era dreptul ca imobilul să fie al municipiului?»”, a spus Birta.\n\nJuriștii municipalității s-au executat. „Colegii noștri au verificat și au descoperit că ei s-au întabulat abuziv. Astfel, a trecut în proprietatea Municipiului acel teren și acea clădire, iar noi o să căutăm resurse să o reabilităm”, a afirmat primarul, arătându-se chiar generos față de sindicaliști: „Îi lăsăm să funcționeze, să își facă treaba în continuare”. Altfel spus, va permite proprietarului să stea în propria casă...\n\nCe s-a întâmplat, de fapt? Puricând documentele CCS, juriștii municipalității au descoperit o portiță. În 2006, Primăria a eliberat Asociației CCS Oradea, care administra clădirea, o adeverință privind existența construcției din Parcul 1 Decembrie. În baza documentelor, la cererea asociației, existența clădirii a fost notată în CF de angajații Oficiului Județean de Cadastru și Publicitate Imobiliară Bihor.\n\n„În 2017, la conversia CF-urilor de pe hârtie în sistem electronic în noul CF, deși trebuia să păstreze aceleași înscrisuri, printr-o confuzie, cel care a făcut transcrierea a trecut dreptul de proprietate al entității juridice CCS Oradea pe clădirea CCS. Anul trecut, după ce am descoperit asta, am cerut OCPI să radieze dreptul de proprietate și să noteze doar existența construcției, cum era și în adeverință”, spune directorul juridic al Primăriei, Oltea Marc\n\nLucrurile au mers, însă, mult mai departe... BIHOREANUL a aflat că în noiembrie 2023 funcționarii OCPI nu doar că au șters din CF dreptul de proprietate al CCS Oradea asupra clădirii, dar au și notat ca proprietar... Municipiul Oradea!\n\nAstăzi, directoarea din Primărie se face că nu știe cum a ajuns municipalitatea să dețină clădirea. „Noi am cerut doar îndreptarea unei erori materiale. Când s-a făcut reparația, notarea în CF a fost făcută de către OCPI. Întrebați-i pe ei”, zice Marc. Deși nu a deținut niciodată clădirea și nici nu a cerut-o formal, Primăria nu vrea, totuși, să renunțe la dreptul de proprietate obținut asupra ei. Mai mult, ține la secret actele cu care vrea să își justifice împroprietărirea. „Este un secret juridic pe care îl vom folosi în instanță”, afirmă directorul juridic.\n\nȘi reprezentanții OCPI trec ușor peste această „împroprietărire din pix”, deși manopera stârnește suspiciuni serioase de abuz și fals, în condițiile absenței vreunui act normativ, administrativ sau juridic care să o certifice. „Probabil, cel care a făcut transcrierea documentelor a văzut că tot terenul din Parcul 1 Decembrie aparține Municipiului și că pe el există notată o construcție. Acesta nu a mai stat să verifice. Nefiind alți proprietari în CF, a concluzionat că proprietarul imobilului este Municipiul Oradea”, spune directorul OCPI Bihor, Ivan Călin Leț A fost, deci, cel puțin o eroare, dacă nu un abuz. Oricum, o faptă neverificată și nesancționată...\n\nConform specialiștilor consultați de BIHOREANUL, municipalitatea a speculat, asemenea unui rechin imobiliar, toate scăpările CCS Oradea. „Clădirea a fost construită în 1968, dar a fost notată în CF abia în 2006, iar apoi înscrierea dreptului de proprietate s-a făcut în baza unei adeverințe care dovedea doar că aceasta există... Sindicaliștii plătesc acum pentru că nu s-au îngrijit să își protejeze dreptul de proprietate”, explică un notar public.\n\nFaptul că Primăria nu a deținut niciodată clădirea din Parcul 1 Decembrie nu o împiedică să emită pretenții asupra ei. „Primăria va ataca dreptul de proprietate al CCS Oradea ca și continuator de drept al sindicaliștilor care au construit clădirea. Apoi, dacă imobilul va rămâne fără să fie în patrimoniul cuiva, el va deveni bun fără stăpân și va ajunge prin ascensiune imobiliară în proprietatea municipiului, care deține terenul pe care este construit”.\n\nAltfel spus, la fel ca în cazul moștenirilor vacante, pe care le preia după decesul persoanelor fizice fără urmași, Primăria va încerca să își justifice dreptul de proprietate asupra clădirii ca și cum ea ar fi abandonată.\n\nReprezentanții CCS Oradea sunt revoltați. „Primăria vrea să ne ia clădirea cu japca, zicând că vrea să o reabiliteze. E ca și cum m-aș duce la Cadastru să spun: «Eu am mai mulți bani decât vecinul meu. Dați-mi mie casa lui, pentru că o pot întreține mai bine»”, protestează Marius Crețu , directorul CCS Oradea, care administrează clădirea.\n\nAsociația, cu 10 angajați, se autofinanțează din închirierea cu 7.000 lei pe eveniment a sălii pentru spectacole cu 800 de locuri de la parterul clădirii, a locului de joacă de la primul etaj și a celorlalte săli pentru diferite cursuri și evenimente. „Din banii încasați am făcut lucrări de întreținere, am reparat scena, am montat panouri fotovoltaice și înlocuim scaunele din sala mare”, explică Crețu.\n\nDirectorul respinge orice drept de proprietate al municipalității asupra clădirii pe care, de altfel, CCS Oradea plătește impozit de circa 6.800 lei pe an. „Ordinul de construire a CCS Oradea a fost dat în 1968 de Gheorghe Maurer, pe atunci președinte al Consiliului de Miniștri. Construcția a fost ridicată pe banii membrilor fostei UGSR ai cărei descendenți suntem”, afirmă directorul CCS.\n\nDupă căderea comunismului, UGSR s-a desființat, locul ei fiind luat, în martie 1990, de Confederația Națională a Sindicatelor Libere din România. Conform statutului, aprobat în instanță, CNSLR prelua, ca succesor, patrimoniul organizației desființate. Își însușea, astfel, bunurile fostelor sindicate, legitimându-se continuatoare a acestora.\n\nÎn 1993, CNSLR a fuzionat cu Confederația Națională a Sindicatelor Independente Frăția, devenind CNSLR-Frăția. Doi ani mai târziu a luat ființă Asociația Națională a Caselor de Cultură a Sindicatelor (ANCCS) din România, din care face parte, ca filială, și CCS Oradea. Membrii fondatori sunt marile confederații sindicale CNSLR Frăția, Cartel Alfa, Blocul Național Sindical (BNS) și Confederația Sindicatelor Democratice din România (CSDR).\n\n„Sindicatele au birouri aici în clădire, aici îți țin ședințele, iar reprezentanții confederațiilor din plan local fac parte din Comitetul Director al CCS Oradea”, argumentează Crețu.\n\nDe altfel, sindicaliștii se declară hotărâți să lupte pentru clădire. „CCS a fost construită pe banii vechilor sindicaliști. Cum adică să ia Primăria clădirea? La nevoie, vom scoate oamenii în stradă”, avertizează Constantin Bica, președintele Cartel Alfa Bihor.\n\n„Săptămâna trecută am avut o ședință la CCS și urmează să ne consultăm fiecare cu confederațiile din care facem parte. Nu putem lăsa lucrurile așa. Primăria face un abuz”, spune, la rându-i, Radu Hora, secretarul Uniunii Județene a Sindicatelor din Bihor, afiliată la CSDR.\n\nCCS Oradea a contestat în instanță, încă din primăvară, demersul municipalității de alipire a terenurilor din Parcul 1 Decembrie și implicit întabularea ca proprietar al clădirii. În aprilie, Judecătoria Oradea a respins demersul sindicaliștilor, considerând că noile notări din CF privind existența imobilului ar fi corecte, fără însă a se pronunța deloc cu privire la proprietatea asupra Casei. Sindicaliștii au făcut recurs la Tribunalul Bihor, printr-o casă de avocatură din București angajată de asociația națională, iar primul termen a fost stabilit pentru februarie 2025.\n\n\n\n Casa de Cultură a Sindicatelor din Parcul 1 Decembrie se autofinanțează, după căderea comunismului, din taxele încasate din închirierea sălii de spectacole, a locului de joacă de la etaj și a sălilor din interior pentru evenimente și cursuri. „La fiecare final de an ieșim pe zero. Toți banii îi reinvestim”, spune directorul CCS Oradea, Marius Crețu\n\nDirectorul ANCCS, Adrian Boaje, din care fac parte aproape 40 de case de cultură ale sindicatelor, inclusiv cea din Oradea, vorbește de un adevărat „trend”, căci mai multe Primării din țară sunt tentate să pună mâna pe clădirile acestora. „Patrimoniul sindicatelor, cu clădiri valoroase situate în zone centrale ale orașelor, stârnește atenția primăriilor. Ne-am judecat de fiecare dată. Avem deja 5 decizii ale instanțelor, în 5 spețe similare cu cea de la Oradea, în care am primit câștig de cauză”, spune Boaje.\n\nSpre exemplu, în Arad, într-o cauză similară, după un război început în 2016 între Primărie și CCS Arad, aceasta din urmă a avut în 2020 câștig de cauză la Curtea de Apel Timișoara, sentința fiind menținută de ÎCCJ ca definitivă în 2022. „În final s-a hotărât radierea înscrierii în CF a dreptului de proprietate asupra clădirii de către Municipiul Arad, concomitent cu înscrierea în CF a CCS Arad. La fel se va întâmpla și la Oradea, dar probabil va dura 5 - 6 ani până vom trece prin toate instanțele”, spune directorul ANCCS.\n\nAsta nu pare, totuși, să diminueze din ambițiile Primăriei, dispusă să se lupte până în pânzele albe pentru împroprietărirea pe clădirea din Parcul 1 Decembrie. Spre deosebire de sindicaliști, municipalitatea nu are ce pierde. Eventual banii orădenilor, tocați pe procese inutile...\n\nCasa de Cultură a Sindicatelor din Oradea a fost construită în baza Hotărârii 396/1968 a Consiliului de Miniștri al RSR. „La cererea Uniunii Generale a Sindicatelor din România, finanțarea lucrării se va finanța din fondurile acesteia”, menționează hotărârea guvernului de atunci.\n\nFoștii comuniști nu au dubii cu privire la proprietarul construcției. „Casele de Cultură ale Sindicatelor din toată țara au fost construite pe banii sindicatelor, Casele de Cultură ale Tineretului din banii Uniunii Tineretului Comunist și tot așa... Clădirea din Parcul 1 Decembrie ar trebui să rămână a sindicatelor. Nu este a Primăriei”, spune Ioan Chivari , fost demnitar comunist, care a condus comuna Nojorid în intervalul 1971 - 1990.\n\nDe aceeași părere este și fostul secretar al Consiliului Local Oradea, Ionel Vila. „Pe timpul comunismului sindicatele și-au construit proprietăți. Chiar dacă nu s-au grăbit să se întabuleze, căci nimeni nu bănuia ce schimbări vor veni, acestea le-au administrat. Părerea mea e că sindicatele au dreptate”, spune Vila.",
        "label": "Crisana"
    },
    {
        "title": "Marcel Ciolacu și-a anunțat oficial candidatura la președinție din partea PSD - Zi de Zi",
        "text": "Marcel Ciolacu a anunțat public decizia de a candida, printr-un clip postat pe Facebook, la doar câteva ore după ce și-a informat colegii din PSD, printr-un mesaj audio, că a hotărât să candideze. ”Am decis să îmi depun candidatura la Preşedinţia României. Am luat această decizie după ce m-am consultat cu românii, cu familia mea şi cu colegii mei din partid”, a anunţat preşedintele PSD pe Facebook. Candidatura sa va fi dezbătută și votată la congresul PSD de sâmbătă.\n\nDupă publicarea în presă a mesajului audio intern transmis de Ciolacu colegilor, PNL a reacționat prin purtătorul de cuvânt, care a spus: “Avem episodul mesajului intern care, în mod evident, se vede foarte bine că este fabricat. Înţeleg că şi-a lansat în episodul precedent şi un site, o platformă în care îi întreabă pe români ce îşi doresc. Mi se pare cel puţin nepotrivit, dacă nu chiar jignitor să-i întrebi pe români după doi ani de guvernare în care ai fost prim-ministru ce îşi doresc, doi ani în care ai luat decizii, doi ani în care ai avut pretenţia că îi reprezinţi pe ei, drepturile şi interesele lor”.\n\nImediat după anunțul oficial al lui Marcel Ciolacu, Elena Lasconi, candidata USR la prezidențiale, a scris pe Facebook că “îl invit pe domnul Ciolacu la o dezbatere cu public, cu românii, care să fie în jurul nostru, pe model american, să se uite în ochii oamenilor și să le spună că o duc mai bine, să vedem ce părere au și românii”.",
        "label": "Crisana"
    },
    {
        "title": "Oradea by Night: Primăria s-a dovedit incapabilă să gestioneze iluminatul public. Tot mai multe reclamații (FOTO)",
        "text": "Doar 3 ani și jumătate. Atât a reușit Primăria Oradea să țină în priză iluminatul public înainte să se dea bătută. Odată cu scurtarea zilei, cu lumină naturală, municipalitatea se confruntă cu un val de reclamații din partea orădenilor nemulțumiți de avariile repetate.\n\n„Cu numai 3 oameni pe tură este greu să intervii rapid peste tot într-un oraș cu zeci de mii de corpuri de iluminat”, recunoaște city managerul Mihai Jurca. Iar efectele se văd...\n\nEvidențele aplicației Oradea City Report sunt elocvente. Aproape că nu este zi din ultima lună în care orădenii să nu reclame bezna care se lasă seara în oraș. „Două felinare din interiorul curții din strada Republicii 51 nu funcționează”, sesizează un riveran. „Nu funcționează becul, noaptea oamenii își fac nevoile la noi sub ferestre”, reclamă un vecin din strada Moscovei 19.\n\nDacă în buricul târgului, intens circulat, iluminatul public dă rateuri, în cartierele orașului este și mai rău. „La trecerea de pietoni de lângă stația de tramvai nu merge becul de pe stâlp. Pietonii îmbrăcați în negru sunt greu de văzut de șoferi”, avertizează un orădean din Calea Aradului 59. E reclamată bezna care se lasă noaptea peste parcurile Magnoliei și Salca, Oneștilor, între Calea Aradului și Podul Sovata, pe trotuarul din Bd. Decebal 3 ș.a.m.d.\n\n În plus, locuitorii străzilor Horváth Imre, din zona centrală, Milcovului, din cartierul Rogerius ori Nicolaus Olahus, din zona Parcului 22 Decembrie, susțin că, de când s-a trecut la ora de iarnă, iluminatul public se stinge dimineața prea devreme și se aprinde seara prea târziu, lăsându-i în întuneric. „Este pericol de accidente”, reclamă un cetățean.\n\n„ILUMINAT NECORESPUNZĂTOR”. Orădenii reclamă zilnic, prin aplicația Oradea City Report, defectarea iluminatului public. „Trotuarul este iluminat necorespunzător”, exemplifică un locatar din Bd. Decebal 3 (foto 1). Plângeri similare transmit locuitorii din toate cartierele, începând din zona centrală, ca de exemplu strada Moscovei (foto 2) până în Episcopia Bihor, pe strada Cedrilor (foto 3)\n\nMunicipalitatea administrează iluminatul public prin intermediul Agenției de Dezvoltare Locală Oradea începând din vara anului 2021, când a ajuns la final, după 20 de ani, contractul de concesiune cu firma Luxten. „ADLO are experiența necesară, pentru că gestionează deja sistemul de iluminat din parcurile industriale”, argumenta pe atunci primarul Florin Birta.\n\nRealitatea l-a contrazis. ADLO - care administrează 13 parcuri industriale aflate în diferite stadii de dezvoltare în tot Bihorul, negociază cu potențialii investitori și gestionează în Oradea primul bloc de locuințe pentru angajații din zona industrială, plus terminatul intermodal din Episcopia Bihor și incubatorul de afaceri din strada Louis Pasteur - s-a cam „curentat” cu iluminatul public. Cu 5 electricieni, dintre care 2 pe tura de noapte și 3 pe schimbul de zi, face față cu greu defecțiunilor.\n\n„Avariile la care nu sunt probleme pe rețeaua electrică se remediază cel târziu a doua zi de către angajații noștri. Defecțiunile de pe cablu se rezolvă în 4-5 zile, cel mult, de către sucursala orădeană a societății Distribuție Energie Electrică România”, susține city managerul Mihai Jurca , numit director interimar la conducerea ADLO de primarul Birta.\n\nJudecând după reclamațiile orădenilor, care repetă unele sesizări, termenele sunt însă mai lungi. Iluminarea parcurilor Magnoliei și Salca ori a străzii Oneștilor necesită nu doar reparații minore, ci și noi investiții în rețeaua de iluminat, iar Primăria se dovedește depășită.\n\nDe altfel, după aproape 4 ani, municipalitatea intenționează să preda din nou iluminatul public unei firme private. „Resursele noastre sunt limitate. Cu 5 angajați este foarte greu să îmbunătățești calitatea serviciului”, recunoaște Mihai Jurca.\n\nPotrivit city managerului, o companie privată poate avea mai mult personal și acționa mai eficient folosindu-l la mai multe lucrări în paralel. Ca atare, Primăria se pregătește să scoată la licitație gestionarea sistemului de către un operator privat. „Acum se finalizează caietul de sarcini. Vrem ca licitația să fie anunțată înainte de sfârșitul acestui an”, spune Jurca.\n\nPotrivit studiului de fezabilitate făcut în vară, municipalitatea va concesiona iluminatul public din Oradea timp de 10 ani pentru suma de 176 milioane lei, echivalentul a aproximativ 35,4 milioane euro, din care 27,5 milioane euro vor merge în modernizarea sistemului. Concesionarul va trebui să facă această investiție în primii 2 ani, din banii lui, urmând ca Primăria să îi deconteze în rate în următorii 8 ani.\n\nPrintre altele, concesionarul se va obliga la extinderea cu 14 kilometri a rețelei orădene de iluminat, înlocuirea a 5.000 de lămpi clasice cu corpuri de tip LED mai economicoase, să modernizeze 242 de puncte de aprindere a iluminatului și să înlocuiască 476 de stâlpi.\n\nCel mai important, însă, este că operatorul va trebui să își deschidă un centru la Oradea, de unde va desfășura timp de 10 ani monitorizarea și intervențiile la sistem - activitate pentru care va primi diferența de până la 7,9 milioane euro, eșalonată anual.\n\nCondițiile din caietul de sarcini sunt menite să faciliteze accesul direct al orădenilor la operatorul iluminatului public și să scurteze apoi timpul de intervenție la avarii. Nu de alta, dar după aproape 4 ani de zbateri, municipalitatea a demonstrat că nu are nici banii și nici competența să facă lumină în Oradea...",
        "label": "Crisana"
    },
    {
        "title": "Temperatura optimă pentru bebeluș în 24 de ore: tot ce trebuie să știi",
        "text": "Sezonul rece aduce numeroase provocări pentru părinții de bebeluși, iar menținerea unei temperaturi optime pe parcursul zilei necesită o strategie bine pusă la punct. Află cum să îmbini eficient utilizarea unui radiator electric cu alegerea body-urilor potrivite pentru bebelușul tău, în funcție de momentul zilei.\n\nDimineața este momentul când temperatura camerei poate scădea semnificativ. Este esențial să setezi radiatorul electric cu 30 de minute înainte ca bebelușul să se trezească. Temperatura optimă în camera bebelușului ar trebui să fie între 20-22°C. În această perioadă, asigură-te că bebelușul poartă un body cu mânecă lungă, preferabil din bumbac organic. Alege body bebeluși cu închidere laterală sau tip kimono pentru a evita trezirea completă a micuțului la schimbarea hăinuțelor.\n\nPe măsură ce temperatura exterioară crește ușor, poți regla intensitatea radiatorului electric. Un avantaj major al radiatoarelor electrice moderne este funcția de termoreglare automată, care menține temperatura constantă. Pentru această perioadă, poți opta pentru body bebeluși mai subțiri, dar asigură-te că ai mereu la îndemână și variante mai groase. Temperatura camerei nu ar trebui să fluctueze cu mai mult de 1-2 grade.\n\nPe măsură ce se lasă seara, sistemul de încălzire devine crucial pentru somnul liniștit al bebelușului. Un radiator electric cu funcție de programare te poate ajuta să menții temperatura constantă pe timpul nopții. Pentru somn, alege un body din materiale naturale, care permit pielii să respire, dar oferă și căldura necesară.\n\nUn radiator electric trebuie amplasat la minimum 1 metru distanță de pătuțul bebelușului. Optează pentru modele cu protecție la supraîncălzire și sistem de oprire automată în caz de răsturnare. Verifică periodic dacă radiatorul electric funcționează corect și curăță-l regulat de praf.\n\nPentru a optimiza consumul de energie, folosește un radiator electric cu termostat digital și timer. Acesta îți permite să programezi perioade specifice de funcționare, reducând astfel costurile cu energia electrică. În plus, un radiator electric modern poate fi controlat prin aplicație, oferindu-ți posibilitatea să monitorizezi și să ajustezi temperatura chiar și când nu ești în cameră.\n\nCum alegi body-urile potrivite pentru fiecare moment al zilei\n\nDimineața și seara, când temperaturile sunt mai scăzute, folosește un body din bumbac cu gramaj mai mare sau chiar body-uri tip helancă. Pentru perioada de mijloc a zilei, când radiatorul electric menține o temperatură constantă, poți opta pentru body bebeluși mai subțire, eventual cu mânecă scurtă dacă temperatura camerei este optimă.\n\nAsigură-te că ai body-uri de diferite mărimi la îndemână. Un body prea strâmt poate cauza disconfort, în timp ce unul prea larg nu va oferi căldura necesară. Verifică etichetele pentru a te asigura că materialele sunt potrivite pentru pielea sensibilă a bebelușului.\n\nEste esențial să monitorizezi atât temperatura camerei, cât și confortul bebelușului. Un termometru digital amplasat în cameră te poate ajuta să menții temperatura optimă, iar radiatorul electric poate fi ajustat în funcție de aceste măsurători. Observă comportamentul bebelușului - dacă transpiră excesiv sau pare agitat, poate fi necesar să ajustezi temperatura sau să schimbi tipul de body folosit.\n\nCum știi că trebuie să faci ajustări:\n\n- Ceafa umedă a bebelușului (semn că îi este prea cald)\n\n- Mânuțe sau piciorușe reci (semn că temperatura este prea scăzută)\n\nÎn concluzie, menținerea unei temperaturi optime pentru bebelușul tău implică o coordonare atentă între utilizarea radiatorului electric și alegerea body-urilor potrivite. Cu un program bine stabilit și atenție la detalii, poți asigura confortul termic al celui mic pe tot parcursul zilei. Nu uita că fiecare bebeluș este diferit, așa că observă reacțiile copilului tău și adaptează programul în funcție de nevoile sale specifice.",
        "label": "Crisana"
    },
    {
        "title": "După Germania, și Olanda și Norvegia suspendă Acordul Schengen și readuc controalele la frontiere - Zi de Zi",
        "text": "Guvernul din Ţările de Jos a informat Uniunea Europeană, în această dimineață, că de la începutul lunii decembrie va suspenda Tratatul Schengen și va reintroduce controalele la frontierele sale, pentru șase luni. „La 11 noiembrie, Comisia UE a primit o notificare de la autoritățile olandeze privind reintroducerea controalelor la frontiere, începând din 9 decembrie până pe 8 iunie 2025. Ca întotdeauna, Comisia UE va evalua notificarea și va rămâne în contact strâns cu autoritățile”, a declarat o purtătoare de cuvânt a Comisiei UE în cadrul briefing-ului zilnic de presă. După anunțul Guvernului privind planurile de limitare a imigrației ilegale și a traficului de migranți, ministrul olandez pentru azil și migrație a anunțat, luni, începerea controalelor din 9 decembrie 2024, potrivit Rador Radio România.\n\nŞi Norvegia, care limita deja libera circulație a persoanelor, a decis să prelungească blocarea Acordului Schengen până la 1 decembrie. Ministrul Justiției, Emilie Mahn, a afirmat că această măsură este extinsă în încercarea de a garanta o mai mare protecție a cetățenilor împotriva eventualelor acte de terorism. Prima interdicție a intrat în vigoare la 1 octombrie 2024. Norvegia este una dintre țările extra-UE (celelalte sunt Elveția și Islanda), care au semnat acorduri de liberă circulație cu Europa.\n\nGuvernul din Ţările de Jos anunțase măsuri fără precedent pentru a reduce imigrația, inclusiv reintroducerea controalelor la frontieră. Măsurile includ o prevedere de limitare a rudelor care se pot alătura unei persoane, căreia i s-a acordat azil în Ţările de Jos, reducerea duratei vizelor temporare și voința de a declara sigure unele părți ale Siriei devastate de războiul civil, astfel încât autoritățile să poată respinge cererile de azil ale migranților din acele regiuni. Sirienii constituie cel mai mare grup național de migranți care sosesc în Țările de Jos. „Vrem să facem Țările de Jos cât mai neatractive posibil”, a declarat ministrul pentru migrație și azil, Marjolein Faber, membru al Partidului pentru Libertate, naționalist și anti-Islam, fondat de Geert Wilders.\n\nDar Haga și Oslo nu sunt singurele guverne care au ridicat ziduri la granițe, iar tratatul care trebuia să facă din Europa o zonă de liberă circulație, un teritoriu liber, arată deja diverse probleme. În prezent, și Germania a reintrodus controalele la frontieră, decizie luată de cancelarul social-democrat Scholz a doua zi după înfrângerea electorală suferită la alegerile din Saxonia și din Turingia, odată cu înaintarea ultradreaptei xenofobe AfD. Nici Franța, care a reintrodus măsuri de securitate pentru Jocurile Olimpice, nu și-a ridicat încă interdicția. În cele din urmă, Italia a înăsprit măsurile de control, dar numai la granița cu Slovenia.",
        "label": "Crisana"
    },
    {
        "title": "Lungu și Micuțu, față în față la Oradea: „Greii” care se vor bate în Lupta Colosală s-au întâlnit cu fanii (FOTO/VIDEO)",
        "text": "Mai mulți luptători care vor intra în ring în gala care va avea loc pe 6 decembrie la Oradea Arena în cadrul promoției Dynamite Fighting Show s-au întâlnit, săptămâna aceasta, cu fanii din oraș, la Lotus Center, unde au avut ocazia și să se... cântărească din priviri.\n\nPrintre cei prezenți s-au numărat și luptătorii din main event-ul galei de kickboxing: favoritul gazdelor, Alexandru Lungu (180 cm, 165 kg), și Cristian Anheliuc, supranumit paradoxal „Micuțu”, el fiind înalt de 2,10 m și cântărind 177 kg.\n\n„O parte dintre sportivii care luptă pe 6 decembrie la Oradea au fost prezenți la Lotus Center din Oradea pentru meet & greet cu fanii. Peste 200 de persoane au venit să își vadă favoriții cu o lună înaintea marii finale DFS din 2024. Oradea Arena este deja jumătate ocupată, iar până la primul gong sunt convins că va fi sold out și peste 6.000 de spectatori vor umple una dintre cele mai frumoase săli polivalente din România”, a transmis ulterior Alin Huiu, manager la Dynamite Fighting Show.\n\nCel mai aplaudat a fost, după cum era de așteptat, Muntele Bihorului, care a promis că va face spectacol în ring.\n\n„Vă mulțumesc că ați venit într-un număr așa de mare și îi mulțumesc lui Cătălin Moroșanu că a adus la Oradea această promoție. Chiar mă gândeam că ce târziu a fost făcută noua sală din Oradea și că nu mai apuc să lupt în ea. Există o vorbă: ai grijă ce îți dorești, că s-ar putea să se împlinească!”, a spus Alexandru Lungu, citat de Bihon.ro.\n\nEl a prefațat viitoarea confruntare astfel: „Este cel mai mare adversar cu care m-am luptat. La kilogramele noaste nu putem fugi unul de altul, astfel că va fi o încleștare crâncenă. Cu siguranță, amândoi vom căuta KO, dar voi face tot posibilul să fie spectacol”.\n\nȘi alți sportivi din gala „Luptă Colosală” au prefațat confruntările în fața fanilor din Oradea, printre aceștia numărându-se și Bogdan Ciobănașul Năstase (179 cm, 81 kg) și Tolea Ciumac (193 cm și 132 kg), care vor intra în ring într-un „veritabil duel David vs Goliat”, după cum îl prezintă organizatorii.\n\nLa evenimentul care a avut loc miercuri seara la Lotus Center a fost prezent și fostul luptător Cătălin Moroșanu, cel care a fondat circuitul de kickboxing Dynamite Fighting Show.\n\nFinala Dynamite Fighting Show va avea loc pe 6 decembrie, fiind organizată în premieră la Oradea Arena. Pe lângă meciurile menționate, spectatorii îl vor putea vedea și pe orădeanul Adrian Maxim în luptă cu Vinicius Bereta, un brazilian cu experiență inclusiv în Karate Kombat.\n\nDe asemenea, vor fi două lupte pentru titlurile mondiale ISKA: Andrei Leuștean (super mijlocie) vs. camerunezul Brice Kombou și o luptă între Sebastian Lutaniuc (cruiser) și un adversar pe care-l va desemna organizația mondială.\n\nLa gala de la Oradea ar urma să fie prezent și cunoscutul ex-luptător Remy Bonjasky, care „vine și el în Bihor pentru a vedea în acțiune luptele greilor”, transmit organizatorii.\n\nBiletele s-au pus în vânzare pe platforma bilete.ro la prețuri de 50, 100 și 150 lei (VIP).",
        "label": "Crisana"
    },
    {
        "title": "GRAFIC România ajunge din urmă Polonia la PIB pe cap de locuitor. - Zi de Zi",
        "text": "GRAFIC România ajunge din urmă Polonia la PIB pe cap de locuitor.\n\nCele mai recente date ale biroului statistic al UE, publicate săptămâna trecută, arătau că România a ajuns anul trecut din urmă Polonia la un important indicator economic urmărit de Eurostat: PIB-ul/cap de locuitor. Suntem însă într-adevăr la egalitate (economică) cu mai avansata Polonie? La solicitarea Economedia, vin cu o serie de explicații cercetătorii de la Facultatea de Științe Economice și Gestiunea Afacerilor (FSEGA) a UBB din Cluj, care derulează proiectul de cercetare Romanian Economic Monitor. Pe scurt: realitatea economică este una mai complexă și, confirmând percepția majorității populației, indicatorul bunăstării financiare a populației arată că România se află pe penultimul loc în regiune, după Polonia. Economiștii remarcă totuși că trendul PIB-ului pe cap de locuitor în România este unul pozitiv, convergența fiind cea mai rapidă din regiune în ultimii 10 ani (de la 55% la 80% față de media UE).\n\nCercetătorii de la Romanian Economic Monitor au urmărit și anterior evoluția indicatorului, iar o proiecție din octombrie 2023 estima că abia în 2025 avem șansa să ajungem din urmă Polonia la capitolul PIB pe cap de locuitor (exprimat în PPC), iar o depășire concretă poate avea loc în anul următor. O analiză Bloomberg publicată în toamna anului trecut anticipa că țara noastră era pe cale să depășească Polonia, chiar în 2023.\n\nStatisticile oficiale: România, la același nivel cu Polonia și peste Ungaria\n\nRomânia a ajuns în 2023 la 80% din media UE în ceea ce privește PIB-ul/ cap de locuitor, adică la același nivel cu Polonia și peste Ungaria, care e la egalitate cu Croația (76%), arată cele mai recente date ale biroului statistic al UE, . De asemenea, acest procent plasează țara noastră aproape de Estonia (81).\n\nȘi în ceea ce privește PIB-ul pe cap de locuitor exprimat în paritatea puterii de cumpărare, România a ajuns la 80%, același nivel cu Polonia, conform celor mai recente date.\n\nCu peste un an în urmă, Eurostat a publicat pentru prima oară în istoria sa date ce arătau că România a ajuns din urmă Portugalia și Ungaria în privința Produsului Intern Brut (PIB) pe cap de locuitor exprimat în paritatea puterii de cumpărare (PPS), adică în termeni ce țin cont de diferențele dintre nivelurile de preț ale diferitelor țări, amintesc economiștii de la Romanian Economic Monitor. Conform celor mai recente date Eurostat, publicate în iunie, România ajunge din urmă și Polonia, fiind însă devansată de Portugalia, nu și de Ungaria, dacă ne raportăm la știrea anului trecut.\n\n“O dată cu aceste date publicate pentru anul 2023, România mai urcă o poziție în clasamentul european al PIB-ului pe cap de locuitor, devansând deja alte 6 țări membre UE, respectiv Ungaria, Croația, Slovacia, Letonia, Grecia și Bulgaria și fiind la egalitate cu Polonia. Acest loc în clasament înseamnă că România ajunge la nivelul de 80% față de media UE în privința acestui indicator. Spre comparație, acum 10 ani, valoarea aceluiași indicator în România era de 55%”, arată analiza Romanian Economic Monitor.\n\nCercetătorii remarcă totuși că, dincolo însă de aceste cifre, percepția populației, precum și a unor analiști economici este că aceste estimări sunt exagerate, iar dezvoltarea economică a României nu se compară deocamdată cu cea a Poloniei. De ce percepțiile reale diferă de aceste date statistice? Conform cercetătorilor, cauzele pot fi grupate în două categorii mari: deficiențele indicatorului PIB/capita în PPS și insuficiența unui singur indicator pentru a descrie precis nivelul de dezvoltare economică a unei țări.\n\nExplicațiile economiștilor cu privire la deficiențele indicatorului PIB pe cap de locuitor în PPS:\n• PIB-ul reprezintă un indicator agregat la nivel de țară care încearcă să surprindă totalul valorii adăugate brute creată la nivelul unei țări, însă nu ține cont de variația semnificativă a veniturilor realizate în diferite regiuni geografice sau de către diferite categorii sociale, percepțiile individuale având astfel variații destul de mari\n• PIB-ul este probabil cel mai frecvent utilizat indicator pentru măsurarea dezvoltării economice, dar nu surprinde în mod exact bunăstarea reală a populației. De exemplu, măsura în care totalul veniturilor realizate într-o economie (reprezentată prin PIB-ul țării) este redistribuit angajaților diferă de la o țară la alta, ceea ce înseamnă că angajații din două țări cu PIB/capita similar pot avea venituri semnificativ diferite, alterând astfel percepția lor privind bunăstarea economică din țările lor. În România, de exemplu, procentajul din PIB care este utilizat pentru compensarea angajaților este mai mic decât în marea majoritate a țărilor UE.\n• Datorită complexității sale, PIB-ul este un indicator dificil de măsurat exact, mai ales în paritatea puterii de cumpărare (PPS), estimarea PIB-ului încorporând întotdeauna și un interval de incertitudine destul de larg, fiind astfel deseori ajustat ulterior. Astfel, tendințele pe termen lung ale acestui indicator sunt mai relevante decât o valoare actuală dintr-un moment dat.\n• Însăși paritatea puterii de cumpărare (PPS), care reprezintă o valută artificială menită să echilibreze diferențele între puterea de cumpărare a diferitelor monede naționale, are incertitudinile proprii. Teoretic, în PPS fiecare consumator poate cumpăra același coș de produse în orice țară. Componența coșului de produse este însă întotdeauna subiectivă, iar componentele individuale ale coșului pot avea semnificații diferite pentru consumatori din țări diferite.\n\nChiar dacă luăm în considerare aceste aspecte în interpretarea indicatorului în cauză, egalitatea cu Polonia în privința PIB-ului pe cap de locuitor pare în momentul de față îndepărtată de realitate, spun economiștii.\n\nConform valorii financiare nete pe cap de locuitor (valoarea financiară netă = activele financiare ale populației, precum conturi bancare, depozite, fonduri de investiții, aur, fond de pensii etc. minus datorii, precum credite sau datorii către alți furnizori), România cade pe penultimul loc în regiune, țara noastră fiind devansată inclusiv de Polonia. “Chiar dacă putem analiza și alte aspecte, acest indicator arată deja de ce percepția reală a populației diferă de ceea ce arată PIB-ul pe cap de locuitor”, arată echipa RoEM.\n\nÎn concluzie, chiar dacă PIB-ul pe cap de locuitor arată că am ajuns din urmă pe Polonia, cercetătorii subliniază că realitatea economică este mult mai complexă și că probabil mai avem un drum lung de străbătut până în momentul în care bunăstarea populației României va ajunge la nivelul celei din Polonia. “Există alți indicatori, precum valoarea financiară netă a populației (dar și alte date legate de indicele dezvoltării umane, de dezvoltarea sistemului educațional sau al celui de sănătate) care pot surprinde domeniile în care o îmbunătățire a nivelului de dezvoltarea este esențială”, arată analiza economiștilor.\n\nAceasta subliniază totuși că, deși PIB-ul pe cap de locuitor trebuie interpretat cu o atenție deosebită, trendul din ultimii 10 ani este unul pozitiv, România arătând cea mai mare rată de creștere a PIB-ului pe cap de locuitor, ceea ce este promițător și din perspectiva îmbunătățirii poziției României în comparație cu țările din regiune\n\nEstimările care arătau că România e pe cale să depășească Polonia la PIB/ PPC și explicațiile\n\nO analiză Bloomberg publicată în toamna anului trecut menționa că țara noastră este pe cale să depășească Polonia, menționând că aderarea României la Uniunea Europeană a propulsat economia României. “În timp ce cifrele privind PIB-ul pe cap de locuitor sunt umflate de faptul că milioane de români au plecat în căutarea unui loc de muncă în Occident, după aderarea la UE, datele din al doilea trimestru sugerează că nivelul de trai ar urma să îl depășească pe cel din Polonia, cea mai mare economie din regiune, încă din acest an (2023, n.red.) și a depășit cu mult vecinii care nu au aderat la UE, cum ar fi Serbia”, arăta analiza Bloomberg. “În momentul în care UE a început să își deschidă porțile pentru vecinii săi din est, jumătate din cei 19 milioane de români de locuitori nu aveau instalații sanitare interioare, iar PIB-ul pe cap de locuitor era puțin peste o treime din media UE, mai mult sau mai puțin acolo unde era Ucraina înainte de invazia rusă. Această cifră este acum de 77% și continuă să crească”, menționează Bloomberg.\n\nÎncă de la începutul anului 2022, o analiză macroeconomică publicată de Banca Transilvania sugera că România poate depăși Polonia din perspectiva PIB pe cap de locuitor la paritatea puterii de cumpărare până la jumătatea acestui deceniu.\n\nO proiecție a cercetărilor de la Romanian Economic Monitor din octombrie 2023 estima că abia în 2025 avem șansa să ajungem din urmă Polonia la capitolul PIB pe cap de locuitor, iar o depășire concretă poate avea loc în anul următor. Detalii AICI",
        "label": "Crisana"
    },
    {
        "title": "FC Bihor va juca sâmbătă la Arad, cu UTA. Vezi când va fi meciul din campionat cu Corvinul!",
        "text": "Profitând de întreruperea campionatului, cauzată de jocurile echipelor naţionale, fotbaliştii de la FC Bihor Oradea vor disputa în acest weekend un nou joc amical cu o echipă din Superligă.\n\nDe această dată, roş-albaştrii vor întâlni UTA Arad, într-un meci care este programat sâmbătă, 16 noiembrie, de la ora 14, pe Stadionul Francisc Neuman.\n\nDupă cum transmite clubul orădean, publicul spectator va avea acces liber la această partidă amicală.\n\nAstfel, după ce a întâlnit formația Debreceni VSC, iar mai apoi U Cluj Napoca, echipa orădeană continuă seria amicalelor din acest sezon cu formaţii de primă divizie.\n\nReamintim că, în prezent, FC Bihor evoluează în Liga a II-a, unde ocupă locul 16, după 13 etape, în timp ce „Bătrâna Doamnă” a fotbalului românesc, UTA Arad, activează în Superligă, unde se situează pe poziţia a 12-a, după 16 etape.\n\nÎntre timp şi Federaţia Română de Fotbal a anunţat programul pentru următoarea etapă a campionatului Ligii a II-a, atunci când se va relua competiţia, după jocurile echipelor naţionale. Astfel, formaţia FC Bihor Oradea va disputa meciul cu cei de la Corvinul Hunedoara, duminică, 24 noiembrie, cu începere de la ora 13:30.\n\nCum s-a întâmplat şi până acum la jocurile de acasă ale echipei orădene, şi această partidă va fi televizată.\n\nFC Bihor ocupă locul 16 în Liga a II-a, după 13 etape, cu 11 puncte acumulate, iar Corvinul este pe poziţia a 9-a, cu 20 de puncte.",
        "label": "Crisana"
    },
    {
        "title": "Lucrările la podul Ruse-Giurgiu vor dura doi ani. Autoritățile bulgare cer Românei să aprobe un nou pod rutier - Zi de Zi",
        "text": "Lucrările la podul Ruse-Giurgiu vor dura doi ani. Autoritățile bulgare cer Românei să aprobe un nou pod rutier\n\nMinistrul interimar al dezvoltării regionale din Bulgaria, Violeta Koritarova, a anunțat miercuri că lucrările de reparații pe tronsonul bulgăresc al podului Giurgiu-Ruse vor dura doi ani, transmite BTA, citată de Rador. În tot acest timp, traficul se va desfășura pe o singură bandă și va fi semaforizat.\n\nMinistrul bulgar a declarat că eventuala reluare a liniei de feribot dintre Ruse şi Giurgiu ar prelua între 20%-30% din traficul greu, ceea ce, la rândul său, ar uşura traficul autoturismelor pe pod.\n\nDurata reparaţiilor la pod va fi de doi ani, lucrându-se zilnic, timp de 10-12 ore pe zi, doar pe timp de zi.\n\nLucrările de construcţie vor fi executate în şase etape. Primele două includ reparaţia principală a pasajului superior al podului de pe teritoriul bulgar. Pentru derularea activităţilor, va fi închis un tronson cu o lungime de circa 400 de metri.\n\nÎntr-o primă fază, circulaţia va fi restricţionată pe banda de intrare în Bulgaria, iar ulterior, pe cea de ieşire, în direcţia spre România. Timpul estimat pentru finalizarea lucrărilor de reparaţie pe acest tronson este de aproximativ patru luni şi jumătate pentru fiecare dintre benzi.\n\nPentru o mai bună organizare a circulaţiei, reglementarea traficului se va realiza cu ajutorul unui semafor cu sistem de operare adaptiv, care va putea fi mutat şi amplasat în partea podului aflată în reparaţii.\n\nDimensiunea şi înălţimea construcţiei nu permit munca în siguranţă pe timp de noapte, iar protecţia vieţii şi sănătăţii călătorilor şi lucrătorilor este cea mai importantă, au transmis autoritățile bulgare.\n\nTraseul de pe teritoriul bulgar al Podului Ruse-Giurgiu are o lungime totală de 1.057 de metri. De la inaugurarea sa, în urmă cu 70 de ani – în 1954, nu au mai fost efectuate reparaţii majore\n\nPrimarul oraşului Ruse, Pencio Milkov, a subliniat că această reparaţie era aşteptată de mult timp. „Mă voi bucura să ne adunăm în acest loc, dar pentru a începe construcţia unui al doilea pod peste Dunăre, lângă Ruse, şi nu să mă bucur că facem reparaţii de bază ale podului vechi”, a comentat Milkov.\n\nPotrivit ambasadorului Bulgariei în România, Radko Vlaikov, construirea de noi poduri între cele două ţări nu este o problemă legată atât de bani, cât de voinţă politică, pe care statul bulgar o deţine.",
        "label": "Crisana"
    },
    {
        "title": "Polo: CSM Oradea s-a impus în faţa celor de la Dinamo, cu un gol marcat în ultima secundă",
        "text": "Poloiştii de la CSM Oradea au avut un nou meci dificil, de această dată, sâmbătă seara, în compania celor de la Dinamo Bucureşti, în penultima etapă a turului de campionat din Superliga Naţională.\n\nJocul s-a disputat la Bazinul Olimpic „Ioan Alexandrescu” şi s-a încheiat cu victoria la limită a orădenilor, cu scorul de 13-12, după ce golul victoriei l-a înscris David Belenyesi, în ultima secundă de joc.\n\nA fost un meci foarte disputat şi din cauza faptului că CSM-ului nu i-a mai ieşit jocul bun din cupele europene. Totuşi, este de apreciat cum elevii antrenorului Petar Kovacevic au reuşit să încline balanţa de partea lor şi astfel să cucerească toate cele trei puncte puse în joc.\n\nPe reprize s-a consemnat: 2-2, 4-5, 4-3 şi 3-2.\n\nCSM Oradea a deschis scorul prin Nichita Ilisie din penalty, dar dinamoviştii au replicat şi au înscris de două ori. Mihnea Gheorghe a restabilit egalitatea înainte de pauză, dar în sfertul II oaspeţii au marcat primii şi au făcut-o chiar de două ori, pentru a se desprinde la 4-2. Tiberiu Negrean a redus din diferenţă, dar a replicat şi Matei Luţescu. Totuşi au venit două goluri foarte importante pentru orădeni, prin Levente Vancsik şi Filip Gardasevic, pentru a se restabili egalitatea la 5.\n\nA fost însă rândul ca Dinamo să marcheze de două ori, dar Nichita Ilisie a stabilit scorul la jumătatea confruntării, 6-7.\n\nDeşi Dinamo s-a distanţat din nou la două puncte în debutul sfertului III, Filip Gardasevic şi Mihnea Gheorghe au readus egalarea. În următoarele minute ambele echipe au mai înscris de câte două ori, iar ultima pauză a consemnat scorul egal de 10-10.\n\nFoarte disputate, ultimele opt minute au adus mai întâi golul lui Nichita Ilisie, care a readus Oradea în avantaj, a doua oară în acest meci, scor 11-10. Dinamo a egalat prin Charles Negus, dar Mihnea Gheorghe a replicat pentru 12-11.\n\nUltimul minut de joc a fost foarte echilibrat, dar şi spectaculos. Când au mai rămas 29 de secunde, bucureştenii au primit penalty, pe care l-a transformat Cosmin Radu, egalând situaţia pe tabelă la 12.\n\nA urmat atacul orădenilor, care s-a finalizat cu un gol extrem de frumos, înscris în ultima secundă de joc de David Belenyesi şi îndelung aplaudat de publicul spectator. CSM Oradea a câştigat, astfel, cu scorul de 13-12 şi a totalizat acum 15 puncte, trecând peste dinamovişti în clasament.\n\n„A fost un meci destul de greu, ne-am bătut de la unu la unu, se vede că Dinamo a evoluat destul de mult şi sezonul trecut, şi acum. Ne-am simţit ca la un joc de Champions League, scorul a fost strâns mereu, ambele echipe au dat sută la sută. Este un lucru bun că sunt trei echipe care se luptă la titlu, sper să fie şi mai multe echipe care să se bată la locul 1, pentru că astfel avem un progres pentru poloul românesc”, a declarat, la final, Nichita Ilisie, unul dintre cei mai buni marcatori ai CSM-ului în acest joc, cu 3 reuşite. Tot 3 goluri au marcat şi Filip Gardasevic, şi Mihnea Gheorghe, în timp ce Tiberiu Negrean, Levente Vancsik, Ivan Gusarov şi David Belenyesi şi-au trecut în cont câte un gol.\n\nDe la Dinamo, principalul marcator a fost Cosmin Radu, cu 3 goluri, în timp ce Matei Luţescu, Niko Cubranic, Jacob Mercep şi Charles Negus au înscris de câte 2 ori, iar Andrei Prioteasa a marcat şi el o dată.\n\nÎn celelalte două partide ale etapei a 6-a din Superliga Naţională, Steaua Bucureşti a învins, vineri, Rapidul cu scorul de 17-8, iar sâmbătă dimineaţa, la Cluj Napoca, Poli din localitate şi Sportul Studenţesc au remizat cu scorul de 8-8.\n\nÎn următorul joc, CSM Oradea va evolua la Belgrad, cu echipa locală Novi, campioana Serbiei, în cadrul etapei a 5-a din Grupa A a Ligii Campionilor Europeni.",
        "label": "Crisana"
    },
    {
        "title": "„Daruri” pentru Puia: BIHOREANUL i-a descoperit șefului DGASPC Călin Puia un conac de vânătoare construit ilegal (FOTO)",
        "text": "Pe cât de tiranic se poartă la serviciu cu subalternii, pe atât de seducător pare în viața „civilă” față de consătenii din Sânmartin, de la care în doi ani directorul DGASPC Bihor, Călin Puia, a primit aproape 3 hectare de teren, ca donații. Asta, însă, numai dacă te iei după acte! În realitate, zic oamenii, inclusiv dintre cei care le-au „donat”, Puia a cumpărat terenurile, cu bani, și doar le-a declarat ca fiind căpătate, ca să nu bată la ochi ce funcționar avut este.\n\nȘi chiar este, căci s-a pus să construiască de zor, cu cheltuieli de zeci de mii de euro. Mare vânător, a făcut întâi o filigorie uriașă, unde petrece cu tovarășii de arme, iar acum ridică o cabană și mai mare, ambele fără nicio autorizație. BIHOREANUL vă arată cum a agonisit terenurile despre care în declarațiile de avere susține, mincinos, că le-ar fi primit cadou...\n\nEconom cu ONG-urile, darnic cu firmele de casă\n\n„Șeful DGASPC construiește fără autorizații în pădurea din Cordău”, a reclamat BIHOREANULUI un localnic din Sânmartin, după ce, recent, ziarul a publicat câteva articole ce îl aveau ca protagonist pe Călin Puia, șef al DGASPC Bihor și un bugetar extrem de prosper.\n\nDirector din 2012, suspendat în 2018, când a fost inculpat pentru abuz și omisiunea sesizării organelor judiciare, fiindcă ascunsese grave agresiuni ale angajaților asupra adolescenților din Centrul pentru Copii cu Probleme Psihosociale din Oradea, Puia a fost reinstalat în funcție în ianuarie 2023, după ce a scăpat de proces prin prescripție. Și a început imediat să se răzbune pe subalterni care dăduseră declarații defavorabile în fața procurorilor și a judecătorilor.\n\nVendeta a culminat în acest an, când, în ciuda unui raport al Curții de Conturi care nu stabilise niciun prejudiciu în acest sens, a inventat o presupusă pagubă de 19,41 milioane lei cauzată Direcției în perioada 2020-2021 prin plata unor servicii nelicențiate către ONG-uri ce administrau centre pentru adulți cu handicap, sub acest pretext dispunând abuziv recuperarea sumei de la 9 angajate, câte 2,15 milioane de la fiecare. Asta, deși plățile fuseseră făcute corect, pentru servicii prestate efectiv de asociații și fundații acreditate legal, care administrau centrele prin contracte obținute prin licitații.\n\nBIHOREANUL a dezvăluit luna trecută, de asemenea, și că Puia a racordat la bugetul DGASPC trei firme de casă, dintre care două patronate de soții a două subalterne promovate ca șefe de centre, plătindu-le 5,7 milioane lei pentru servicii și bunuri cumpărate din ianuarie 2023 până în august 2024, însă nu prin licitații, ci prin 114 achiziții directe.\n\nOdată cu dezvăluirile, ziarul arăta că Puia are o avere considerabilă, înșiruirea bunurilor pe care le deține ocupând 7 pagini în cea mai recentă declarație de avere, din iunie anul acesta.\n\nPotrivit documentului, încă înainte să ajungă director, Puia deținea împreună cu soția, și ea funcționară (la Direcția Județeană de Statistică), 4 terenuri intravilane totalizând aproape 24.000 mp: unul de 7.000 mp (în Gepiu, cumpărat în 2005), altul de 3.000 mp (Șinteu, 2006), unul de 13.000 mp (Borș, 2008) și altul de 830 mp, achiziționat în 2012 în Sânmartin, odată cu o casă de 314 mp, plus un garaj de 45 mp în care ține un Audi Q3 (din 2011), un Audi Q5 (tot din 2011), o motocicletă Harley Davidson (din 2006) și un Jeep Grand Cherokee (din 2002).\n\nTot când era suspendat de la șefia DGASPC, în 2022, Puia a cumpărat un apartament de 58 mp în Oradea și mai deține obiecte de artă de 11.000 euro și bijuterii de 3.000 euro. E drept, a declarat și un credit de 33.000 euro scadent în 2039, dar și venituri de 114.931 lei realizate anul trecut, plus „despăgubiri salariale” de 578.818 lei pentru cei 4 ani în care a fost suspendat.\n\nAlte 5 terenuri, însumând 28.046 mp, Puia le-a dobândit în extravilanul comunei Sânmartin, toate prin „contracte de donație”: în 2020 unul de 7.100 mp, altul de 2.877 mp și încă unul de 2.215 mp, în 2021 un teren de 11.904 mp, iar în 2022 încă unul de 3.950 mp. Atât doar că, în pofida datelor din declarația de avere, a fost vorba de cumpărări, iar asta o spun nu doar localnici din Sânmartin, ci o arată și actele terenurilor, ba o recunoaște inclusiv unul dintre „donatori”.\n\nSăptămâna trecută, BIHOREANUL a făcut o vizită în zona unde se află terenurile, numită de localnici Sămăraga, descoperind că Puia a început să construiască acolo o filigorie imensă , deja finalizată, dar și o cabană din bușteni , la care lucra o echipă de muncitori.\n\nAnalizând extrasele CF ale terenurilor dobândite în 2020 și 2021, în suprafață totală de 12.192 mp, încadrate ca fânețe și terenuri agricole, BIHOREANUL a descoperit că cele trei parcele - de 7.100, de 2.877 și de 2.215 mp - au aparținut unor săteni care le moșteniseră de la părinți. Unul dintre ei și-a cedat partea direct lui Puia, iar alții, prin schimburi sau contracte de dare în plată, unui anume Paul Dumitru, care le-a cedat apoi lui Puia, aparent prin donații.\n\nDe ce un proprietar care a moștenit terenuri sau le-a dobândit printr-un schimb ori în contul unei datorii le-ar da, gratis, cuiva cu care nici măcar nu se înrudește? BIHOREANUL a aflat răspunsul chiar de la unul dintre „donatori”, Paul Dumitru, cunoscut în Sânmartin pentru că a moștenit și a cumpărat numeroase terenuri.\n\nContactat de reporter, bărbatul - fost vicepreședinte al organizației PNL Sânmartin, așadar coleg de partid cu Puia și candidat la Consiliul Local al comunei pe 9 iunie, dar fără să fi fost ales - a recunoscut că, de fapt, i-a vândut șefului DGASPC terenul de 7.100 mp pe care directorul l-a trecut în declarația de avere ca dobândit printr-un „contract de donație” autentificat de un notar din Oradea, Lucian Marius Știole.\n\nPaul a declarat că i-a vândut lui Puia „cam 70 de ari”, adică parcela de 7.100 mp, la rugămintea acestuia, dar a refuzat să dezvăluie prețul. „Nu vă spun, nu vă supărați. Știu prețul, dar nu îl spun. Mi-e vecin și nu vreau să fiu amestecat în viața nimănui. N-a fost un preț mare, că acolo terenurile-s la prețuri destul de mici, nu demult a cumpărat cineva cu 1-2 euro metrul pătrat”, a spus bărbatul, sugerând, așadar, că suma ar putea fi cuprinsă între 7.100 și 14.200 euro.\n\nÎntrebat de ce, totuși, la notar tranzacția a fost declarată ca donație, nu ca o vânzare-cumpărare, Paul a susținut că „nu știu ce contract s-a făcut la notar”, dar a adăugat că „există și varianta să declari donație la notar, ca să nu știu ce...”.\n\nDe altfel, un notar consultat de BIHOREANUL afirmă că tranzacțiile cu terenuri extravilane mascate ca donații sunt destul de frecvente, din două motive, ambele pe calapodul lui Puia. Pe de o parte, pentru ca vânzătorul și cumpărătorul să „fenteze” Legea 17/2004, ce impune ca atunci când un proprietar vinde un astfel de teren să depună la primărie o ofertă de vânzare și să aștepte 30 de zile, perioadă în care pot să-și manifeste intenția de cumpărare așa numiții preemptori - eventuali coproprietari, arendași, vecini etc. „Pentru că există riscul ca terenul să-l vrea un preemptor, vânzătorul și cumpărătorul se înțeleg să semneze o donație”, explică notarul.\n\nPe de altă parte, adaugă acesta, la simularea unei donații se recurge când cumpărătorul vrea să ascundă faptul că dispune de banii cu care, de fapt, achiziționează terenurile. „Nu e neapărat o infracțiune, dar e clar că în astfel de cazuri nu există anima donandi, adică dorința de a dărui nu este sinceră, ci maschează o vânzare-cumpărare. Singurul risc este ca donația să fie desființată în instanță, la cererea unor moștenitori ai donatorului”, spune notarul.\n\nCălin Puia afirmă, totuși, că n-a plătit nimic pentru terenuri, nici lui Paul Dumitru, nici altor localnici, pentru că donatorii sunt cu toții vânători, ca el, care deține chiar funcția de președinte al Asociației Cervus Elaphus Bihor.\n\n„Mai întrebați-l o dată!”, a reacționat directorul după ce reporterul i-a spus că Paul a recunoscut deschis că i-a luat bani. „Noi am avut o înțelegere: pentru că vânăm împreună, a zis să facem ceva pentru noi, vânătorii, și, având acolo un teren plin de boscheți, l-am luat eu. Dar l-am primit, nu l-am cumpărat, care-i problema?”, a spus Puia, insistând că „totu-i legal și totul a fost cum scrie în acte”.\n\nÎntrebat cât a investit în împrejmuirea terenului, extins în 2022 cu încă alte două „donații” la 28.046 mp, directorul a bagatelizat chestiunea. „Un stâlp face 20 de lei, 200 de stâlpi îs 4.000 de lei, plasa de sârmă câteva mii de lei sulul... N-am socotit...”, a spus Puia, acceptând doar că investiția ar fi de „câteva zeci de mii de euro”. O nimica toată, la cât este de „bazat”...\n\nBIHOREANUL a întrebat la Primăria Sânmartin dacă i-a eliberat lui Călin Puia vreo autorizație de construire pentru filigoria construită în pădure și cabana aflată în lucru, răspunsul fiind negativ. „Nu ni s-a solicitat nicio autorizație, ci doar un certificat de urbanism, pentru edificarea unei anexe agricole”, a răspuns primarul comunei Cristian Laza .\n\nPractic, Puia a ocolit Legea 50/1991 privind construcțiile: fiindcă aceasta permite construirea în extravilan doar a unor „anexe”, a cerut un certificat de urbanism pentru acest tip de construcții, chiar dacă, evident, nici filigoria și nici cabana nu pot fi simple anexe.\n\nDe altfel, joia trecută, funcționari ai compartimentului de Urbanism al Primăriei au descins în zona Sămăraga și au constatat existența construcțiilor, întocmind un proces-verbal de sancționare a lui Puia. „Pentru executarea unor lucrări de construcție neautorizate, proprietarul a fost amendat cu 2.000 lei și s-a dispus sistarea lucrărilor până la intrarea în legalitate, care se poate face, pe lege, fie prin obținerea autorizațiilor de construire, fie prin demolare”, spune edilul.\n\n„Să mă amendeze, care-i problema? Până la urmă n-am omorât pe nimeni și în mijlocul pădurii nu încurc pe nimeni. Acuma asta ați reușit, să-mi dea amendă!”, a reproșat Puia, a doua zi, BIHOREANULUI. Ca și cum ar fi absolut normal ca oricine, doar pentru că-i vânător și are de unde, să ridice construcții în păduri, după cum îl taie capul...",
        "label": "Crisana"
    },
    {
        "title": "Șeful Dacia vrea o programă școlară coerentă cu cerințele firmelor - Zi de Zi",
        "text": "Șeful fabricii de mașini Dacia, Mihai Bordeanu, și-a exprimat dorința ca școlile și universitățile din România să aibă o programă de studiu coerentă cu cerințele firmelor, managerul mărturisind că la Facultatea de Cibernetică, în urmă cu 25 ani, a învățat o serie de limbaje de programare, cum este COBOL, dar nu i-au fost de folos în activitatea profesională.\n\n„Cum facem să avem o programă școlară universitară coerentă cu cerințele de business. O să-mi aduc aminte un exemplu personal, de acum 25 de ani, de când am terminat Facultatea de Cibernetică. Am făcut mai bine de un an de COBOL, am făcut jumătate de semestru sau mai mult de Pascal și câteva săptămâni de C++ și de Visual C și așa mai departe. Puteți să ghiciți cât de mult mi-a folosit COBOL-ul în carieră, dar pentru asta am și eu o vină, pentru că am urmat cu totul altceva, nu programare. Dar este o poveste aici despre coerența între programă și business” – a spus Mihai Bordeanu, managing director Dacia Brand South Eastern Europe și country head pe România, la o conferință găzduită de Academia de Studii Economice (ASE) București.\n\nDe asemenea, el a deplâns faptul că în Româna școlile duale „sunt semi-lăsate de izbeliște”.\n\n„Mai e o poveste, legată de școlile duale – sună plicitisitor – cum facem să le revitalizăm. Două țări în care am trăit în ultimii 10 ani, Anglia și Franța, au școli vocaționale și apetit pentru școlile vocaționale duale extraordinar. La noi sunt semi-lăsate de izbeliște”, a spus șeful Dacia, la conferința Asociației Patronale a Industriei de Software și Servicii (ANIS), miercuri.\n\nPentru pregătirea forței de muncă, el consideră că sunt importante și reconversia profesională și repatrierea specialiștilor români din diaspora.\n\n„Mai departe – reconversie profesională. Cum facem să ducem oamenii din alte zone către o zonă componentă IT – probabil că ați citit în presă despre plecările volutare de la Dacia, aproape 300 de oameni au decis să plece. În schimb, vom întări hub-ul nostru digital din București, deocamdată are 400 de membri, o să aibă mai mulți. Mai sunt și altele, poate cum să aducem înapoi oamenii competenți din diaspora, o parte dintre ei. Cum facem să nu-i mai lăsăm să plece și aici discuția este lungă și vorbim despre sănătate, educație, infrastuctură” – a spus Mihai Bordeanu.",
        "label": "Crisana"
    },
    {
        "title": "Apple Intelligence este noua ofertă de inteligență artificială generativă a companiei - Zi de Zi",
        "text": "Luni, în cadrul WWDC 2024, Apple a dezvăluit Apple Intelligence, mult așteptata sa inițiativă de dezvoltare a inteligenței artificiale generative la nivelul întregului ecosistem. Așa cum sugerau zvonurile anterioare, noua funcție se numește Apple Intelligence (A.I., ați înțeles?). Compania a promis că funcția va fi construită cu siguranța la bază, împreună cu experiențe foarte personalizate.\n\n„Cel mai important, trebuie să te înțeleagă și să fie ancorată în contextul tău personal, cum ar fi rutina ta, relațiile tale, comunicațiile tale și multe altele”, a precizat directorul general Tim Cook. “Și, bineînțeles, trebuie să fie construită împreună cu confidențialitatea de la zero. Toate acestea merg dincolo de inteligența artificială. Este inteligență personală și este următorul mare pas pentru Apple.”\n\nCompania a promovat această funcție ca fiind parte integrantă a tuturor ofertelor sale de sisteme de operare, inclusiv iOS, macOS și cel mai recent, VisionOS.\n\nTrebuie să fie suficient de puternică pentru a te ajuta cu lucrurile care contează cel mai mult pentru tine”, a declarat Cook. “Trebuie să fie intuitivă și ușor de utilizat. Trebuie să fie profund integrat în experiențele produselor dumneavoastră. Cel mai important, trebuie să vă înțeleagă și să fie ancorată în contextul vostru personal, cum ar fi rutina voastră, relațiile voastre, comunicațiile voastre și multe altele și, bineînțeles, trebuie să fie construită cu respectarea intimității de la zero. Împreună. Toate acestea merg dincolo de inteligența artificială. este inteligența personală. și este următorul mare pas pentru Apple.”\n\nCraig Federighi, vicepreședinte executiv al companiei, a adăugat: „Inteligența Apple se bazează pe datele dvs. personale și pe context.” Funcția se va baza efectiv pe toate datele personale pe care utilizatorii le introduc în aplicații precum Calendar și Hărți.\n\nSistemul este construit pe modele lingvistice și de inteligență de mari dimensiuni. O mare parte din această procesare se face la nivel local, potrivit companiei, utilizează cea mai recentă versiune Apple silicon. „Multe dintre aceste modele rulează în întregime pe dispozitiv”, a susținut Federighi în timpul evenimentului.\n\nAcestea fiind spuse, aceste sisteme de consum au încă limitări. Ca atare, o parte din munca grea trebuie să fie efectuată în afara dispozitivului, în cloud. Apple adaugă la această ofertă „Private Cloud Compute”. Partea din spate utilizează servicii care rulează cipuri Apple, în încercarea de a spori confidențialitatea acestor date extrem de personale.\n\nApple Intelligence include, de asemenea, ceea ce este probabil cea mai mare actualizare pentru Siri de când a fost anunțată în urmă cu mai bine de un deceniu. compania spune că funcția este „mai profund integrată” în sistemele sale de operare. În cazul iOS, acest lucru înseamnă schimbarea cunoscutei pictograme Siri cu o margine albastră luminoasă care înconjoară biroul în timpul utilizării.\n\nSiri nu mai este doar o interfață vocală. Apple adaugă, de asemenea, posibilitatea de a tasta interogări direct în sistem pentru a accesa inteligența sa generativă bazată pe inteligență artificială. Este o recunoaștere a faptului că, de multe ori, vocea nu este cea mai bună interfață pentru aceste sisteme.\n\nApp Intents, între timp, aduce posibilitatea de a integra asistentul mai direct în diferite aplicații. Aceasta va începe cu aplicațiile de la prima parte, dar compania va deschide accesul și pentru terți. Acest adaos va îmbunătăți în mod dramatic tipurile de lucruri pe care Siri le poate face în mod direct.\n\nOferta va deschide, de asemenea, multitasking-ul într-un mod profund, permițând un fel de compatibilitate între aplicații. Asta înseamnă, de exemplu, că utilizatorii nu vor mai fi nevoiți să treacă mereu de la Calendar, Mail și Maps pentru a programa întâlniri, de exemplu.\n\nApple Intelligence va fi integrat în majoritatea aplicațiilor companiei.Aceasta include lucruri precum capacitatea de a ajuta la redactarea mesajelor în interiorul Mail (împreună cu aplicații terțe) sau pur și simplu să utilizeze Smart Replies pentru a răspunde. Aceasta este, în special, o funcție pe care Google o oferă de ceva timp în Gmail și pe care a continuat să o dezvolte folosind propriul său model generativ de inteligență artificială, Gemini.\n\nCompania aduce această funcție chiar și pentru emoji cu Genmoji (da, acesta este numele). Funcția folosește un câmp de text pentru a construi emoji personalizate.\n\nImage Playground, între timp, este un generator de imagini pe dispozitiv, integrat în aplicații precum Messages, Keynote, Pages și Freeform.Apple aduce, de asemenea, o aplicație Image Playground de sine stătătoare pe iOS și deschide accesul la ofertă prin intermediul unei API.\n\nImage Wand, între timp, este un nou instrument pentru Apple Pencil care permite utilizatorilor să încercuiască textul pentru a crea o imagine. Practic, este o variantă Apple a aplicației Circle to Search de la Google, dar axată pe imagini.\n\nCăutarea a fost construită, de asemenea, pentru conținut precum fotografii și videoclipuri. Compania promite mai multe căutări în limbaj natural în cadrul acestor aplicații. De asemenea, modelele de inteligență artificială de generație facilitează crearea de prezentări de diapozitive în cadrul aplicației Photos, din nou, folosind indicații în limbaj natural. Apple Intelligence va fi implementat în cele mai recente versiuni ale sistemelor sale de operare, inclusiv iOS și iPadOS 18, macOS Sequoia și visionOS 2. Este disponibil gratuit odată cu aceste actualizări.\n\nFuncția va ajunge și pe dispozitivele iPhone 15 Pro și M1 Mac și iPad.iPhone 15 standard nu va primi această funcție, probabil din cauza limitărilor cipului.Așa cum era de așteptat, Apple a anunțat, de asemenea, un parteneriat cu OpenAI care aduce ChatGPT la oferte precum Siri.Funcția alimentată de GPT 4.0 utilizează generarea de imagini și text a acestei companii.Oferta le va oferi utilizatorilor acces fără a fi nevoie să se înregistreze pentru un cont sau să plătească o taxă (deși, aceștia pot totuși să facă upgrade la premium).\n\nAceasta va sosi pentru iOS, iPadOS și macOS în cursul acestui an. Compania spune că va aduce, de asemenea, integrare și pentru alte LLM-uri de la terți, deși nu a oferit prea multe detalii. Pare probabil ca Gemini de la Google să fie aproape de vârful acestei liste.",
        "label": "Crisana"
    },
    {
        "title": "Tarom nu va mai zbura în capitala Marii Britanii. A vândut sloturile orare către Qatar Airways - Zi de Zi",
        "text": "Tarom nu va mai zbura în capitala Marii Britanii. A vândut sloturile orare către Qatar Airways\n\nTarom nu va mai zbura la Londra din toamna acestui an. Compania națională de transport aerian a vândut sloturile orare pe unul dintre cele mai mari aeroporturi ale lumii, Heathrow, companiei Qatar Airways. Informația, publicată inițial de Boarding Pass, a fost confirmată de Europa Liberă.\n\nPe 26 octombrie 2024, la ora 14:50 de minute, o aeronavă a companiei naționale de transport aerian va decola, pentru ultima oară, spre București, de pe Aeroportul Heathrow.\n\nDe a doua zi, de pe 27 octombrie, sloturile orare ale Tarom vor fi transferate către Qatar Airways, pentru curse Doha-Londra.\n\nUn slot pe aeroport este un spațiu orar dedicat special unei companii pentru aterizările și decolările curselor regulate, iar pe marile aeroporturi există o criză a sloturilor. Companiile vechi și cu tradiție își păstrează sloturile pe care le au închiriate de ani de zile.\n\nTranzacția dintre Tarom și Qatar Airways a fost înregistată la aeroportul Heathrow pe 14 august.\n\nDecizia a fost luată, spune un purtător de cuvânt al companiei pentru Europa Liberă, pentru „îndeplinirea unui nou obiectiv asumat față de Comisia Europenă în cadrul planului de restructurare”.\n\n„Tranzacția este în proces de finalizare, conform planului de restructurare aprobat, care prevede această acțiune pentru asigurarea sustenabilității companiei pe termen lung”, a transmis Tarom, la solicitarea Europa Liberă.\n\nDespre vânzarea sloturilor de pe Heathrow, ca parte a planului de restructurare al TAROM, Europa Liberă a scris de mai multe ori.\n\nSuma obținută din vânzare va fi folosită pentru plata unei datorii către Compania Națională de Aeroporturi București. Tarom nu a precizat care a fost prețul vânzării sloturilor de pe Heathrow către Qatar Airways.\n\nTarom a închis și alte rute tradiționale, tot ca parte a planului de restructurare – Viena, Barcelona și Munchen.\n\nProblemele financiare ale companiei aeriene de stat sunt tot mai grave de la an la an. În 2022, datoriile TAROM ajunseseră la 55 de milioane de euro (274,6 milioane de lei).\n\nCompania de transport aerian are de plată cel mai mult către Compania de Aeroporturi București, în contul chiriei hangarelor – peste trei milioane de euro (15 milioane de lei), la sfârșitul lui 2022.\n\nIar dacă la sfârșitul lui 2022 TAROM datora către bugetele de stat puțin peste 16 milioane de euro (81 de milioane de lei), în martie 2024, suma ajunsese la 20 de milioane de euro (peste 102 milioane de lei).",
        "label": "Crisana"
    },
    {
        "title": "Austria consideră că nu este încă momentul ca România şi Bulgaria să intre deplin în Schengen - Zi de Zi",
        "text": "Austria consideră că nu este încă momentul ca România şi Bulgaria să intre deplin în Schengen\n\nMinistrul de interne din Austria, Gerhard Karner, a declarat joi, înaintea unei reuniuni cu omologii săi din UE, că nu a sosit încă momentul pentru admiterea deplină a României şi Bulgariei în spaţiul Schengen, dar există motive de optimism prudent.\n\n„Suntem pe drumul cel bun, dar nu la capătul drumului”, a declarat Gerhard Karner, citat de Kurier.\n\nAustria blochează în prezent admiterea deplină a Bulgariei şi a României, care de la sfârşitul lunii martie sunt membre ale „Air Schengen”. Controalele la frontierele aeriene şi maritime au fost astfel eliminate, dar nu şi cele terestre, considerate cele mai importante.\n\nActualul comisar UE pentru afaceri interne, suedeza Ylva Johansson, şi-a exprimat dorinţa de a asista la ridicarea controalelor la frontierele interne cu România şi Bulgaria înainte de încheierea mandatului său. Este de aşteptat ca aceasta să-i lase locul succesorului său desemnat, actualul ministru austriac de finanţe Magnus Brunner, în decembrie sau ianuarie, odată cu învestirea noii Comisii Europene.\n\n„Am avut experienţe bune la frontierele aeriene şi cred că este timpul să ridicăm controalele şi la frontierele terestre”, a subliniat joi Johansson.\n\nPreşedinta Comisiei Europene, Ursula von der Leyen, este de asemenea în favoarea aderării depline a României şi Bulgariei în Schengen.\n\nŞi ministrul maghiar de interne, Sándor Pintér, a cărui ţară deţine în prezent preşedinţia Consiliului UE, s-a exprimat în favoarea aderării României şi Bulgariei la Schengen până la sfârşitul anului. El urma să aibă joi şi convorbiri bilaterale cu ministrul austriac de interne, Gerhard Karner.\n\nEste necesară o nouă decizie a Consiliului JAI pentru a stabili data ridicării complete a controalelor la frontierele cu România şi Bulgaria, dar o astfel de decizie nu este încă planificată pentru Consiliul JAI care are loc joi.",
        "label": "Crisana"
    },
    {
        "title": "Aurel Mohan: PSD reprezintă calea sigură pentru un Bihor sănătos!",
        "text": "Partidul Social Democrat a dovedit că ştie să guverneze în interesul oamenilor de rând şi să investească pentru sănătatea bihorenilor, prin măsuri concrete şi investiții realizate pentru un sistem de sănătate modern şi performant.\n\nÎn prezent, la nivel național, se derulează proiecte de modernizare în 119 unități medicale. 10 spitale noi sunt în construcție, unul dintre acestea fiind la Oradea. Este vorba despre primul spital nou construit după 1989 pe strada Vlădeasa, secții de pneumologie, boli infecțioase şi ATI. Noul spital este construit pe un teren de 2,5 hectare și va avea 4 etaje, cu un minimum de 218 paturi pentru spitalizarea continuă a pacienților. Acestea vor putea fi suplimentate la 295 de paturi, în funcție de necesități. La acestea se adaugă și 20 de paturi în regim de spitalizare de zi și 11 paturi pentru terapie intensivă, ajungându-se la un total de minimum 249 de paturi și maximum 326 de paturi.\n\nDispunând de facilități moderne, inclusiv săli pentru urgențe și educație medicală, această unitate va asigura condiții mai bune de tratament pentru toți pacienții din zona Bihorului. Finanțarea de 640 milioane de lei pentru acest proiect major a fost asigurată de Guvernul Ciolacu prin Planul Național de Redresare și Reziliență, Componenta C12 - Sănătate.\n\nMinistrul Sănătății, Alexandru Rafila, este așteptat chiar astăzi, 15 noiembrie, la Oradea pentru a inspecta progresul lucrărilor de la șantierul acestui obiectiv major de investiție a Guvernului.\n\nPeste 700 milioane de lei pentru îmbunătățirea infrastructurii medicale din Bihor\n\nMarcel Ciolacu, pentru îmbunătățirea infrastructurii medicale din Bihor. Aceste achiziții de echipamente medicale şi investiții în modernizarea Spitalului Clinic Județean de Urgență Bihor, precum și dotări cu echipamente de ultimă generație în secții precum Neurochirurgie, Urologie, Terapie Intensivă, Cardiologie şi Neonatologie, sunt menite să asigure condiții de tratament mai bun pentru bihoreni.\n\nTot aici trebuie menționate și extinderea şi dotarea compartimentului de terapie intensivă neonatală, precum şi un Centru Regional de formare pentru personalul medical, dar și reabilitarea şi dotarea a 106 cabinete de medicină de familie în județul Bihor (în valoare de 32 milioane lei), ca parte a unui program național.\n\nUn alt proiect sprijinit de guvernarea PSD este și Noua Unitate de Primiri Urgențe (UPU) din Oradea. Inaugurată în noiembrie 2020, această unitate a fost dezvoltată de Ministerul Sănătății în parteneriat cu autoritățile locale şi Spitalul Clinic Județean de Urgență Bihor, în cadrul unui program amplu al Băncii Mondiale. Noua unitate este una dintre cele mai moderne din țară și are o capacitate de 28 de locuri pe paturi, fiecare loc fiind prevăzut cu sisteme de monitorizare, de administrare oxigen, așa încât numărul se poate dubla la nevoie.\n\n„În ceea ce privește prioritățile noastre pentru perioada 2025-2028, calea sigură pentru un Bihor dezvoltat înseamnă un județ sănătos. Tocmai de aceea vizăm continuarea dezvoltării sistemului sanitar bihorean. Guvernul PSD și parlamentarii PSD Bihor vor susține pe mai departe modernizarea şi dotarea cu aparatură și echipamente de ultimă ultimă generație a tuturor spitalelor din judeţ, extinderea rețelelor de urgenţă şi creșterea calității actului medical, astfel încât bihorenii să beneficieze de cele mai bune condiții de asistență medicală. Suntem alături de comunitate pentru a asigura un tratament corespunzător pentru toți bihorenii, cât mai aproape de casă”, a declarat doctorul Aurel Mohan, președintele PSD Bihor și candidat la Senat.\n\nAccesul neîngrădit, inclusiv în mediul rural și în zonele defavorizate, la medicamente, inclusiv la cele compensate și gratuite este o altă prioritate a PSD în domeniul Sănătății.\n\n„Creșterea accesului pacienților la medicamente ieftine este esențială, la fel cum este și introducerea în compensare a medicamentelor noi, inovative. PSD încurajează deschiderea de farmacii în mediul rural și în zonele defavorizate, inclusiv în centrele medicale comunitare. Oficine farmaceutice mobile în zone izolate sau proiecte precum caravana farmaciilor, prin cooptarea marilor lanțuri farmaceutice prezente într-un anumit areal pot constitui și ele soluții pentru a rezolva problema accesului pacienților la medicamente”, a precizat doctorul Mohan.\n\nNu în ultimul rând, parlamentarii PSD vor susține conducerea Facultății de Medicină și Farmacie din Oradea pentru implementarea în condiții optime a proiectului major, în valoare de 27 de milioane de euro, ce vizează reabilitarea clădirii principale a Facultății de Medicină și Farmacie din Oradea.\n\n„Prin modernizarea și dotarea acestei clădiri vom asigura condițiile necesare pentru desfășurarea în condiții optime a programelor de curs și practice ale studenților mediciniști, în concordanță cu standardele și cerințele secolului XXI”, a concluzionat Aurel Mohan.",
        "label": "Crisana"
    },
    {
        "title": "Orădeanul Mihai Mudura a cucerit bronzul la Campionatul Naţional de box pentru tineret",
        "text": "Pugilistul Mihai Mudura de la Clubul Crişul Oradea şi-a adjudecat medalia de bronz la întrecerile Campionatului Naţional de Box pentru tineret, competiţie care s-a desfăşurat la Bacău, în perioada 11-17 noiembrie.\n\nPregătit de către antrenorul Viorel Crăciunea, Mihai Mudura a avut o evoluţie bună în cadrul categoriei +92 kg și a obţinut acest loc III.\n\nLa startul categoriei de tineret +92 kg s-au adunat 8 sportivi, printre care şi Mihai Mudura, cel care, în prima zi a competiției, l-a învins pe sportivul Antonio Stănescu, legitimat la C.S. Rapid București.\n\nApoi, în semifinale a dat de sportivul clubului CSM Iași Renato Gavril, în faţa căruia a trebuit să se recunoască învins. Însă acesta din urmă s-a dovedit a fi un pugilist redutabil, el având să câștige în cele din urmă categoria şi, astfel, să devină campion național.\n\n„Sfârșitul unei pregătiri intense, în care am urmărit cu strictețe respectarea periodizării, și-a spus cuvântul. Mihai este un sportiv extrem de serios și muncitor, precum și un elev eminent al Colegiului Național Mihai Eminescu (în clasa a XI-a). De mult timp se pregătește pentru o medalie în cadrul unui campionat național și, iată că, de data aceasta a reușit să urce pe treapta a treia a podiumului, fiind la un pas de a intra în finală. Acest rezultat cu siguranță îl va motiva, ca pe viitor sacrificiile aduse pregătirii să fie și mai mari. Ca antrenor, sunt mulțumit de evoluția și de rezultatul lui Mihai și sunt convins că se află pe un drum ascendent”, a transmis, printr-un comunicat, Viorel Crăciunea, antrenorul secţiei de box de la C.S. Crișul Oradea.",
        "label": "Crisana"
    },
    {
        "title": "Război în Orientul Mijlociu. Iranul a lansat mai multe rachete balistice în direcția Israelului, în această seară - Zi de Zi",
        "text": "Război în Orientul Mijlociu. Iranul a lansat mai multe rachete balistice în direcția Israelului, în această seară\n\nRăzboi în Orientul Mijlociu. UPDATE. Iranul a lansat mai multe rachete balistice în direcția Israelului, în această seară. Sirenele antiaeriene au fost activate în mai multe zone din țară, inclusiv la Tel Aviv. Separat, în Jaffa, un oraș de lângă Tel Aviv, doi bărbați înarmați au deschis focul într-o stație de tren, împușcând cel puțin 13 oameni.\n\nArmata israeliană precizează că Iranul a lansat, în urmă cu câteva momente, peste o sută de rachete balistice asupra Israel. Sunt active sirenele de avertizare, iar cetățenii au fost informați să se adăpostească.\n\nLa acest moment, nu sunt disponibile informații dacă rachete au fost lansate și din alte părți, de exemplu de grupările susținute de Iran în regiune, cum ar fi Hezbollah, Hamas sau rebelii Houthi din Yemen. Pe rețelele sociale, au fost publicate zeci de videoclipuri cu rachetele interceptate de sistemele israeliene de apărare antiaeriană.\n\nAnterior, Daniel Hagari, purtătorul de cuvânt al IDF, a declarat că armata se așteaptă ca atacul să fie unul larg răspândit. I-a avertizat pe israelieni să se adăpostească în construcțiile desemnate sigure, într-o astfel de situație, se arată în declarațiile citate de The Guardian.\n\nUPDATE, ora 19:30. În orașul Jaffa din centrul Israelului, a avut loc un atac terorist în care au murit patru oameni, iar nouă au fost răniți, potrivit unui bilanț al poliției. Incidentul s-a produs lângă o stație de tren.\n\n”Statele Unite au indicii că Iranul se pregătește să lanseze iminent un atac cu rachete balistice împotriva Israelului. Sprijinim activ pregătirile defensive pentru a apăra Israelul împotriva acestui atac. Un atac militar direct al Iranului împotriva Israelului va avea consecințe grave pentru Iran”, a declarat un oficial de la Casa Albă, citat de CNN.\n\nConform aceluiași oficial, Statele Unite sunt pregătite să facă tot posibilul pentru a ajuta Israelul să intercepteze orice rachetă iraniană, similar modului în careau oferit asistența în aprilie, când Iranul a lansat un val de drone și rachete către Israel.\n\nTensiunile dintre Israel și Iran au crescut semnificativ în ultimele săptămâni, după ce Israelul și-a intensificat atacurile împotriva Hezbollah din Liban.",
        "label": "Crisana"
    },
    {
        "title": "O rubrică politică a BIHOREANULUI: Cum pot actorii politici să își facă cunoscute programele, proiectele și ofertele electorale",
        "text": "În contextul unei vieți politice tot mai intense, stârnite și de apropierea unui an electoral agitat, cu patru rânduri de alegeri, BIHOREANUL a decis să dedice agendei politice un loc aparte și să intermedieze comunicarea dintre actorii politici și publicul larg în baza unui set de reguli, care să separe propaganda politică de conținutul jurnalistic, realizat de redacție.\n\nCa răspuns la solicitările tot mai dese venite din partea unor formațiuni politice sau candidați de a-și face cunoscute platformele sau ideile, portalul online va inaugura o rubrică intitulată POLITIC, în care va grupa toate comunicările pre-electorale sau electorale, anunțurile propagandistice, prezentările de candidați sau proiecte, advertorialele de informare sau promovare cu specific politic, ele urmând a fi publicate în regim comercial, pe baze contractuale, contra cost și cu conținut furnizat numai de beneficiari.\n\nLa aceste materiale membrii redacției nu vor avea nicio contribuție, ele reprezentând strict punctul de vedere al politicienilor în cauză. Ele vor fi marcate ca atare, ca fiind advertoriale sau publicitate politică ori electorală, după caz.\n\nRăspunderea legală pentru conținutul respectivelor materiale le aparține autorilor lor. Redacția își rezervă în continuare dreptul de a refuza la publicare materiale cu conținut injurios, extremist, xenofob, discriminator etc., ce depășesc limitele legale și pe cele ale decenței exprimării publice.\n\nBineînțeles, BIHOREANUL va trata în continuare, din punct de vedere jurnalistic, toate informațiile din domeniul politic pe care le consideră de interes public și relevante pentru publicul său și va participa la evenimente publice din acest domeniu, conform agendei proprii și propriului concept editorial, fără a putea, însă, garanta prezența - și cu atât mai puțin publicarea mesajelor propagandistice ori preluarea unor „exerciții de imagine” - la orice conferință de presă sau eveniment politic sau electoral.\n\nÎn acest sens, încurajăm exponenții formațiunilor politice să își organizeze comunicarea publică și promovarea electorală folosind propriile resurse, redactând și transmițând comunicate de presă în mod profesionist și asumat, comunicând din timp calendarul manifestărilor și al întâlnirilor cu presa, precum și temele acestora, pentru a-și maximiza șansele ca mesajul lor să fie preluat.\n\nBIHOREANUL nu va renunța, sub nicio formă, la independența editorială, la propriile opinii și convingeri și la abordarea critică a temelor de interes public, privilegiind întotdeauna dreptul jurnalistului la liberă exprimare și dreptul publicului de a fi informat corect și prompt în chestiuni de interes general.",
        "label": "Crisana"
    },
    {
        "title": "Reindustrializarea României este o prioritate centrală în programul de guvernare al PSD",
        "text": "Planul Național pentru Marea Industrie este un proiect de țară ambițios, asumat de premierul Marcel Ciolacu și un punct central al programului PSD. Acest Plan are ca scop stimularea investițiilor în zonele industriale.\n\n„Viziunea Partidului Social Democrat este că trebuie să producem mai mult din ceea ce avem nevoie în România și să exportăm surplusul, asigurând o dezvoltare sănătoasă și durabilă bazată pe producție”, a precizat Aurel Mohan președintele PSD Bihor și candidatul organizației pentru Senatul României în alegerile din data de 1 decembrie.\n\nÎn ceea ce privește măsurile concrete ale Planului de reindustrializare propus de PSD, acestea includ un pachet de ajutor de stat de circa 2 miliarde de euro, distribuit astfel:\n• 500 de milioane de euro - ajutor de stat pentru susținerea investițiilor strategice în industria prelucrătoare;\n\nAceastă axă prevede alocarea de facilități fiscale pentru investiții de peste 150 milioane de euro. Scopul este de a crea noi locuri de muncă în regiunile cu un nivel sub media națională (PIB/locuitor).\n• Un miliard de euro - schemă de ajutor de stat, fonduri care se alocă marii industrii pentru decarbonizarea proceselor de producție și eficiență energetică.\n\nUn număr estimat de 30 de companii din metalurgie și industria chimică vor primi un sprijin de până la 100 de milioane de euro per beneficiar. Finanțarea se realizează majoritar din vânzarea certificatelor de emisii de gaze cu efect de seră aferente României, iar investiția trebuie menținută 5 ani de la data finalizării acesteia.\n• Alte 250 de milioane de euro vor susține investițiile în producția de materii prime industriale (țevi, profile, bare, aluminiu, cupru etc.).\n\n„România trebuie să producă aici, acasă, materii prime de utilitate publică. Prea mult timp am fost dependenți de importuri scumpe și prea mult timp am uitat că țara noastră are capacitatea și tradiția de a produce materialele de care avem nevoie în viața de zi cu zi. Obiectivele planului urmăresc atingerea unei economii solide, așa cum ne-o dorim cu toții, prin creșterea producției industriale și a PIB-ului prin investiții directe, reducerea deficitului balanței comerciale și crearea de noi locuri de muncă bine plătite, în special în regiunile mai puțin dezvoltate și implementarea măsurilor de decarbonizare pentru o economie sustenabilă”, a mai declarat Aurel Mohan.\n\nAcest plan economic include revitalizarea marilor uzine de metalurgie, siderurgie și petrochimie prin implicarea capitalului privat. Investițiile în industria chimică vor reduce dependența de importuri, economisind aproximativ 3 miliarde de euro anual pentru România.\n\nTotodată, România trebuie să ia măsuri acum pentru siguranța alimentară. Viziunea PSD este de a ne asigura că, indiferent de crizele economice viitoare, românii vor avea acces la mâncare sănătoasă, la un preț accesibil, produsă în țară. În acest sens, vor continua măsurile de sprijin pentru fermieri, prin subvenții crescute, precum și dezvoltarea capacității de procesare a produselor agricole.\n\n„Prin acest plan de măsuri, Partidul Social Democrat continuă și politicile economice de susținere a IMM-urilor și exporturilor. Urmărim creșterea alocărilor pentru programele de finanțare a IMM-urilor, acțiune care reprezintă o direcție strategică importantă pentru economia locală și națională. Totodată, implementăm un sistem de bonificații fiscale pentru a susține companiile românești orientate către export. Nu în ultimul rând, o economie prosperă și sănătoasă are nevoie de un parteneriat solid între stat și sectorul privat.\n\nÎn viziunea PSD, parteneriatele strategice vor juca un rol crucial în revitalizarea economiei naționale. Invităm pe această cale mediul privat să se implice, să acceseze măsurile pe care Planul pentru Reindustrializare le promovează și să devină un pilon esențial al acestui Parteneriat pentru Viitorul unei Economii Puternice a României”, a concluzionat Bekesi Csaba, candidatul PSD Bihor pentru Camera Deputaților.",
        "label": "Crisana"
    },
    {
        "title": "Criză politică în Germania. Cancelarul Scholz l-a demis pe ministrul de Finanțe, Christian Lindner - Zi de Zi",
        "text": "Criză politică în Germania. Cancelarul Scholz l-a demis pe ministrul de Finanțe, Christian Lindner\n\nCriză politică în Germania. Cancelarul Scholz l-a demis pe ministrul de Finanțe, Christian Lindner, liderul partidului FDP, din coaliția de guvernare. UPDATE. Cabinetul Scholz va cere votul de încredere al parlamentului, în ianuarie.\n\nCancelarul Olaf Scholz a anunțat că va organiza un vot de încredere pentru guvernul său în ianuarie. Decizia ar putea amâna alegerile parlamentare din Germania, programate pentru toamna anului viitor, până în martie 2025.\n\nLindner este liderul Partidului Liberal Democrat (FDP), care face parte din coaliția de guvernare, alături de social-democrați (SPD) și Verzi. Conform presei din Germania, decizia lui Olaf Scholz a venit după ce Christian Lindner a sugerat organizarea de alegeri generale.\n\nDisensiunile din cadrul coaliției au la bază propunerile economice susținute de FDP, considerate “prea liberale” de celelalte două partide. Partenerii de guvernare nu au reușit să se pună de acord asupra bugetului de anul viitor, în special asupra deficitului bugetar. Criza adâncește instabilitatea economică a Germaniei, într-un moment în care Uniunea Europeană încearcă să evite un conflict comercial cu SUA și să facă față provocărilor economice venite din partea Chinei.\n\nInformația demiterii ministrului de Finanțe a fost confirmată de purtătorul de cuvânt al lui Scholz, Steffen Hebestreit, care a vorbit pentru AFP. Decizia a generat îngrijorare în rândul analiștilor politici, care semnalează demiterea lui Lindner drept un semn al instabilității guvernului german în contextul tensiunilor crescânde din coaliția tripartită. De asemenea, vine la doar câteva ore după ce Donald Trump a câștigat alegerile prezidențiale din SUA, amplificând incertitudinea în Europa cu privire la relațiile transatlantice.",
        "label": "Crisana"
    },
    {
        "title": "Spania e prima finalista a Euro 2024. La 16 ani şi 362 de zile, Yamal este cel mai tânăr jucător care marchează la un turneu final de Campionat European - Zi de Zi",
        "text": "Spania e prima finalista a Euro 2024. La 16 ani şi 362 de zile, Yamal este cel mai tânăr jucător care marchează la un turneu final de Campionat European\n\nAtacantul Spaniei, Lamine Yamal, a intrat în istorie. La 16 ani şi 362 de zile, el a devenit cel mai tânăr jucător care marchează la un turneu final de Campionat European, transmite News.ro.\n\nYamal, care va împlini 17 ani la 13 iulie, a înscris în minutul 21 al semifinalei cu Franţa, cu un şut spectaculos din afara careului, egalând scorul, după ce francezii au punctat prin Kolo Muani (8).\n\nLamine Yamal îl depăşeşte pe elveţianul Johan Vonlanthen, care a marcat tot într-un meci contra Franţei, dar în 2004, la 18 ani şi 141 de zile.\n\nSpania este prima finalistă a Euro 2024, după ce a învins Franța cu scorul de 2-1 în semifinala jucată pe Allianz Arena. Echipa lui Luis de la Fuente va juca în finală cu învingătoarea dintre Anglia și Olanda pe 14 iulie în Berlin.\n\nPrima repriză a început cu posesia Spaniei, care a atacat fără efect, fiind blocată de defensiva franceză. Franța s-a apărat bine în primele minute ale meciului și a atacat pe contră foarte eficient, reușind să marcheze pe această tactică prin Kolo Muani, după o centrare perfectă a lui Mbappe (9′). Furia Roja s-a dezlănțuit după încasarea golului și nu le-a lăsat timp de respiro francezilor. Lamine Yamal a șutat imparabil din afara careului pentru a restabili egalitatea (21′), iar Dani Olmo a croșetat în careul Franței, obligându-l pe Kounde să respingă șutul în propria poartă (25′).\n\nA doua repriză nu a mai avut intensitatea primei, Spania fiind mulțumită de situația creată încă din prima repriză. Franța a părut că vrea să marcheze fără să riște prea mult și acest lucru a făcut ca poarta lui Unai Simon să nu fie pusă în pericol cu adevărat. Mbappe nu s-a ridicat nici el la nivelul așteptărilor, iar scorul a rămas același din minutul 25, ceea ce a făcut ca Spania să câștige duelul.\n\nPuștiul minune Lamine Yamal a fost desemnat Jucătorul Meciului. Acesta a intrat în istorie prin eurogolul marcat în minutul 21. La 16 ani și 362 de zile, el a devenit cel mai tânăr jucător care marchează la un turneu final de Campionat European.",
        "label": "Crisana"
    },
    {
        "title": "Zboruri Tarom anulate de piloți - Zi de Zi",
        "text": "Haos la Tarom în plin sezon turistic: Zboruri anulate de piloți, ministrul Grindeanu dă un ultimatum conducerii companiei de stat / A fost anulat și zborul spre Paris cu care o delegație guvernamentală trebuia să ajungă la summitul NATO\n\nMai multe zboruri ale companiei de stat TAROM, aflată pe pierderi de 16 ani consecutivi, au fost anulate luni după ce piloții au anunțat că ar fi bolnavi. Sindicatul nu a anunțat încă public un conflict de muncă, dar surse din interiorul companiei au declarat că e posibilă anunțarea unei greve. Luni dimineață, ministrul Transporturilor, Sorin Grindeanu, a dat un ultimatum conducerii companiei.\n\nTarom înregistrează pierderi financiare de 16 ani consecutiv, fiind o gaură neagră pentru bugetul României. Aceste pierderi sunt acoperite din taxele și impozitele plătite de contribuabili.\n\nPrintre zborurile anulate se numără și cursa spre Paris în care urma să se afle o delegație guvernamentală ce urma să plece apoi spre Washington, spre summitul NATO, potrivit informațiilor Antena 3. Membrii guvernului au plecat în cele din urmă cu o aeronavă militară spre Paris.\n\nDe asemenea, figurează ca anulate curse care ar trebui să decoleze de pe Aeroportul ”Henri Coandă” din Capitală, şi spre Istanbul, Oradea, Budapesta, Bruxelles, Madrid, Frankfurt, Amsterdam, potrivit News.ro.\n\n”Am solicitat managementului companiei TAROM să ia urgent măsuri pentru situația actuală. Echipa managerială, selecționată în baza prevederilor Ordonanței privind managementul corporativ, are toate pârghiile legale să ia decizii administrative necesare pentru evitarea unor astfel de blocaje și pentru a preveni repetarea lor. De aceea, echipa managerială trebuie să vină urgent cu un plan eficient de restructurare, prin care să asigure capacitatea operativă a companiei TAROM. Accentul trebuie pus pe asigurarea personalului navigant și nu pe menținerea în schemă a unor persoane care nu au o contribuție la buna funcțiomare a TAROM. Aștept o comunicare publică aplicată și detaliată a Directorului General al TAROM prin care să anunțe soluțiile identificate”, a scris Grindeanu pe o rețea de socializare.\n\nTarom a anulat luni zborurile spre Cairo, Amman și Beirut după ce câte un membru din echipajul fiecărei aeronave s-a declarat “inapt de zbor”.",
        "label": "Crisana"
    },
    {
        "title": "Analiză DW. Platforma chinezească TikTok a contribuit masiv la victoria extremei drepte în landurile din estul Germaniei - Zi de Zi",
        "text": "Analiză DW. Platforma chinezească TikTok a contribuit masiv la victoria extremei drepte în landurile din estul Germaniei\n\nAnaliză DW. Platforma chinezească TikTok a contribuit masiv la victoria extremei drepte în landurile din estul Germaniei. O monitorizare anterioară alegerilor arată că audiența AfD în rândul tinerilor a fost mult mai mare decât a tuturor celorlalte partide la un loc.\n\nCercetătorii de la Universitatea din Potsdam au creat 30 de conturi false pe TikTok, ale unor presupuși utilizatori născuți în 2006, care locuiesc în Turingia, Saxonia și Brandenburg (landurile în care se țin acum alegeri regionale), pentru a putea monitoriza modul în care aceștia sunt țintiți cu conținut politic. Au analizat apoi peste 75 de mii de filmulețe care le-au apărut în feed, în săptămânile de dinaintea alegerilor, și au ajuns la concluzia că AfD a ajuns la o audiență mult mai mare decât celelalte partide, chiar dacă, de exemplu, SPD (partidul cancelarului Scholz) a produs mult mai mult conținut decât partidul extremist, dar vizibilitatea SPD a ajuns abia la 3%, în timp ce conținutul AfD a depășit 70% din conturile monitorizate.\n\nÎn medie, cercetătorii au descoperit că utilizatorilor le-au apărut nouă videoclipuri pe săptămână cu conținut AfD. Comparativ un clip produs de CDU (centru-dreapta, principalul partid de opoziție), a apărut doar o dată de săptămână.\n\nCercetătorii au observat că numărul de videoclipuri care apar în feed-urile utilizatorilor nu corelează cu cât de mult conținut creează partidele. Nimeni nu știe exact cum funcționează acest algoritm și de ce el pare a favoriza partidele extremiste în UE. O explicație ar putea fi existența unor influenceri de extrema dreaptă de pe TikTok, care distribuie conținut AfD și contribuie la amplificarea acestuia. O altă explicație ar fi că partidul AfD are mai mulți membri activi pe platformă decât orice alt partid.\n\nAlternativa pentru Germania (AfD) a devenit cel mai popular partid printre alegătorii cu vârsta cuprinsă între 18 și 24 de ani. Acest lucru ar putea fi legat de popularitatea TikTok în rândul tinerilor și de prezența conținutului AfD pe această platformă.\n\n“Credem că succesul AfD pe TikTok a contribuit foarte mult la succesul electoral al AfD”, a declarat Rolan Verwiebe, de la Universitatea din Potsdam și unul dintre coordonatorii studiului pentru DW. “Jumătate dintre tinerii cu vârstele cuprinse între 16 și 24 de ani își obțin informațiile politice doar de pe TikTok. Acest lucru face ca platforma să aibă o influență extraordinară”, a adăugat acesta.\n\nLa alegerile regionale de duminică din AfD s-a clasat pe primul loc, la mare distanță, în Turingia, și a obținut un scor mare, de peste 30% și în Saxonia, cele mai bune rezultate ale unui partid nazist, de după Al Doilea Război Mondial. Acest lucru a stârnit îngrijorări pentru mediul de afaceri, angajatorii avertizând că există un potențial impactului economic pe care al putea să îl aibă victoria partidului AfD în landurile din fosta Germanie de Est – din cauza mediului politic instabil și neprietenos, numărul locurilor de muncă ar putea scădea.",
        "label": "Crisana"
    },
    {
        "title": "Peste 40 de morți și 180 de răniți, după un atac cu rachete balistice al Rusiei asupra unei unități de învățământ și a unui spital din regiunea Poltava - Zi de Zi",
        "text": "Peste 40 de morți și 180 de răniți, după un atac cu rachete balistice al Rusiei asupra unei unități de învățământ și a unui spital din regiunea Poltava\n\nPreședintele ucrainean Volodimir Zelenski a transmis, într-un videoclip postat pe rețeaua X, că i-a fost raportat despre atacul din Poltava, în care rușii au folosit două rachete balistice pentru a lovi o instituție de învățământ militar și un spital. În urma atacului a fost înregistrat un număr mare de victime, bilanțul inițial indicând 41 de morți și peste 180 de răniți, după ce clădirile s-au prăbușit parțial, iar oamenii au fost prinși sub dărâmături.\n\nDe asemenea, una dintre clădirile Institutului Militar de Comunicații a fost distrusă parțial. Potrivit ministerului ucrainean al Apărării, “intervalul de timp dintre alerta de atac și sosirea rachetelor mortale a fost atât de scurt încât a surprins oamenii în timpul unei evacuări către adăpostul antiatomic”.\n\nÎn context, Zelenski a cerut, din nou, armament și sprijin din partea Occidentului: “Gunoiul rus va plăti cu siguranță pentru această lovitură. Continuăm să îi îndemnăm pe toți cei din lume care au puterea să oprească această teroare să acționeze. Ucraina are nevoie de sisteme de apărare aeriană și de rachete, acum, pe front, nu în depozite. Atacurile cu rază lungă de acțiune care ne pot proteja de teroarea rusească sunt necesare acum, nu mai târziu. Fiecare zi de întârziere înseamnă, din păcate, mai multe vieți pierdute”.\n\nPreședintele Zelenski a cerut “o anchetă completă și promptă asupra tuturor circumstanțelor în care s-a petrecut atacul”. Regiunea Poltava este situată în centrul Ucrainei și este, frecvent, o țintă a loviturilor cu drone și rachete rusești.",
        "label": "Crisana"
    },
    {
        "title": "Umbra lui Funar la Oradea: Fostul primar PUNR al Clujului se ține de procese în loc să vadă de nepoți",
        "text": "Fostul primar al Clujului din anii 90 și șef, tot pe atunci, al Partidului Unității Naționale a Românilor, Gheorghe Funar, nu are liniște nici la vârsta la care ar trebui să-și vadă de nepoți.\n\nSăptămâna trecută, marți, Funar a înregistrat la Tribunalul Bihor un proces împotriva Biroului Electoral Județean, cerând ca acesta să fie obligat de instanță să nu accepte candidaturile pentru alegerile parlamentare depuse de UDMR Bihor, cu motivarea că nu este partid politic.\n\nCeea ce adesea, atunci când le convine, susțin inclusiv șefii UDMR-iști, zicând că este organizație culturală a minorității maghiare. De altfel, după cum a aflat Bihorel, Funar a înregistrat acțiuni identice, în aceeași zi de 15 octombrie, la toate tribunalele din toate județele țării și la cel al municipiului București, dar instanțele le-au respins.\n\nNu de alta, dar BEJ-urile au avut termen pentru validarea și definitivarea candidaturilor abia vineri și, oricum, potrivit legii, la alegerile parlamentare pot participa nu doar partidele politice, ci și organizațiile reprezentative ale minorităților naționale...",
        "label": "Crisana"
    },
    {
        "title": "Facultatea de Drept din Oradea - Conferință despre „interesul superior al copilului”",
        "text": "Facultatea de Drept a Universității din Oradea a găzduit, în perioada 14-15 noiembrie, un eveniment deosebit, cu tema „Interesul superior al copilului, între teorie şi practică. Abordare multidisciplinară”.\n\nÎn deschidere, au luat cuvântul, argumentând actualitatea temei alese pentru această primă conferință organizată în acest format, judecătoarea Florica Roman, președinta Curții de Apel Oradea, conf. univ. dr. Cristian Dumitru Miheș, decanul Facultății de Drept a Universității din Oradea, avocatul Adrian Stancu, decanul Baroului Bihor și avocatul Vlad-Victor Băculescu, decanul Baroului Satu-Mare.\n\n Sesiunile din prima zi a conferinței au fost moderate de Doina Măduța, judecător la Curtea de Apel Oradea, și Camelia Borlean, psiholog la Curtea de Apel Oradea și au inclus prezentările aferente următoarelor teme: „Interesul superior al copilului - concept vital, fundamental, dinamic” - conferenţiar univ. dr. Carmen Oana Mihăilă, Facultatea de Drept, Universitatea din Oradea, lector univ. dr. Mihaela Ioana Teaca, Facultatea de Drept, Universitatea din Oradea; „Ascultarea minorului în contextul legislativ actual. Protecție și interes” - judecător Livia Borta-Iacob, președinta Secţiei I civilă, Tribunalul Bihor; „Măsuri de protecție specială a copilului. Aspecte practice” – judecător Cristian Moraru, preşedinte Secţie civilă, Tribunalul Satu-Mare; „Teorie pentru o mai bună practică – măsurile provizorii/interimare”, conferențiar univ. dr. Sebastian Spinei, decan – Facultatea de Drept, Universitatea „Lucian Blaga”, Sibiu.\n\n Dezbaterile de la încheierea primei zile au fost extrem de animate, la acestea participând și invitații care s-au implicat activ în discuții.\n\n A doua zi a debutat cu prezentarea „Noua perspectivă asupra promovării și protecției drepturilor copilului deschisă de Legea nr.123/2024” – avocat Marcela Cigan, Baroul Bihor, iar ulterior s-a trecut la cele două prezentări din domeniul Psihologiei: „Alienarea parentală. Atunci când instanțele acceptă ceea ce știința respinge” – lector univ. dr. George Visu, psiholog Curtea de Apel Cluj, Facultatea de Psihologie şi Ştiinţe ale Educaţiei, Universitatea „Babeş-Bolyai”, Cluj-Napoca, și „Raportul de expertiză psihologică. Când este util și dacă este necesar?” – psiholog, psihoterapeut formator, Camelia Borlean, Curtea de Apel Oradea, lucrările fiind moderate de conf. univ. dr. Cristian Dumitru Miheș - Facultatea de Drept, Universitatea din Oradea.\n\n În încheierea conferinței, concluziile au fost „extrase” din discuțiile la care și de această dată și-au adus contribuția mulți dintre cei care au fost prezenți în sală. Din păcate, a fost evidențiat cadrul legal mai puțin coerent, necesitatea de modificare a unor prevederi aplicabile acestui domeniu, precum și dorința tuturor de a pune în centrul discuțiilor și preocupărilor interesul superior al copilului. \n\n La eveniment au fost invitați și au participat judecători, procurori, avocați, reprezentanți ai Camerei Executorilor din Oradea și Alba-Iulia, reprezentanți ai DGASPC Bihor, ai Biroului Teritorial Oradea al Instituției Avocatului Poporului, cadre didactice și studenți ai Facultății de Drept. \n\n „Organizatorii mulțumesc tuturor celor care și-au adus contribuția la derularea cu succes a evenimentului, deopotrivă - speakeri – cadre didactice și practicieni, invitați ori participanți”, se afirmă în comunicatul organizatorilor.\n\n Evenimentul a fost organizat de Curtea de Apel Oradea, Facultatea de Drept - Universitatea din Oradea și Baroul Bihor.",
        "label": "Crisana"
    },
    {
        "title": "Polo: CSM Oradea a învins campioana Germaniei şi acasă şi este la un pas de o mare performanţă!",
        "text": "Poloiştii de la CSM Oradea au mai făcut un pas important pentru calificarea între primele opt echipe de club ale Europei, după ce miercuri seară au învins, la Bazinul Olimpic „Ioan Alexandrescu”, campioana Germaniei, formaţia Waspo Hannover 1898.\n\nMeciul, care a contat pentru etapa a 4-a (prima a returului) Grupei A din Liga Campionilor Europeni, s-a încheiat cu scorul de 10-9, la capătul unui joc foarte disputat, în care orădenii au condus de cele mai multe ori, doar în sfertul IV echipa germană reuşind să treacă o singură dată la conducere. Orădenii au reacţionat însă foarte bine şi au obţinut victoria, iar astfel şi-au adjudecat toate cele trei puncte puse în joc, puncte foarte importante în economia calificării.\n\nTiberiu Negrean a fost cel care a deschis scorul, dar oaspeţii au egalat prin Luka Lozina, însă Levente Vancsik a readus CSM-ul în avantaj. La 2-1, echipa orădeană a beneficiat de un penalty, pe care l-a ratat însă Filip Gardasevic. În loc de 3-1, s-a făcut 2-2, pentru că cei de la Waspo au înscris prin Lukas Kuppers.\n\nTotuşi, ultimele minute ale primului sfert au aparţinut echipei orădene, care a reuşit să înscrie de două ori, prin Levente Vancsik şi Filip Gardasevic. Astfel, în prima pauză s-a intrat cu scorul de 4-2 pentru CSM.\n\nÎn sfertul secund însă, trupa pregătită de Petar Kovacevic nu a reuşit să mai înscrie, dar nemţii au marcat de două ori, prin Nikola Milardovic şi Luka Lozina, egalând situaţia la 4, scor cu care s-a intrat în pauza mare.\n\nSfertul al treilea a fost la fel de disputat, dar a fost câştigat de CSM, care a marcat de trei ori, prin Levente Vancsik şi Filip Gardasevic de două ori, în timp ce cei de la Waspo Hannoner au reuşit să puncteze numai de două ori, prin Niclas Schipper şi Hrvoje Benic. Portarul Lazar Dobozanov a fost şi el la înălţime, prin intervenţiile pe care le-a avut, astfel că în ultima pauză s-a intrat cu scorul de 7-6 pentru CSM.\n\nUltimele opt minute au fost cele mai disputate. Cei de la Hannover au început mai bine şi au marcat de două ori, prin Luka Lozina şi Antonio Buha, pentru a duce echipa oaspete pentru prima dată la conducere în acest joc, scor 7-8.\n\nTrupa bihoreană a strâns foarte bine rândurile în ultimele minute, s-a mobilizat exemplar şi a reuşit să întoarcă situaţia. Mai întâi au marcat Ivan Gusarov şi Tiberiu Negrean, pentru 9-8 în favoarea echipei orădene. Mark Gansen a restabilit egalitatea la 9, dar cel care a avut ultimul cuvânt a fost Ivan Gusarov, care a marcat golul victoriei, iar CSM s-a impus în timpul regulamentar cu scorul de 10-9, consolidându-şi astfel poziţia a doua a ierarhiei Grupei A.\n\n„Este o victorie foarte importantă. Am reuşit să păstrăm acasă la noi cele trei puncte. Am rămas pe locul 2 în clasament, chiar ne-am distanţat de locul 3. A fost un meci foarte dificil. Ne-a lipsit şi colegul meu din centru, Petar Velkic. Astfel, pentru mine a fost un meci mai greu, pentru că am rămas singur. Antrenorul a încercat să-l înlocuiească cu Mihnea Gheorghe, care s-a descurcat foarte bine, mai ales că este în kilograme mult mai uşor decât fundaşii lor străini. Felicitări şi pentru el, felicitări întregii echipe pentru această victorie, pentru că am luptat de la început până la capăt”, a declarat, la finalul partidei, Levente Vancsik, unul dintre principalii marcatori ai CSM-ului, cu 3 goluri înscrise.\n\nTot 3 goluri a marcat pentru CSM în acest joc şi Filip Gardasevic, în timp ce căpitanul Tiberiu Negrean şi Ivan Gusarov au înscris câte 2 goluri.\n\nDe la oaspeţi, Luka Lozina a fost cel mai eficace, cu 3 goluri.\n\nÎn cealaltă partidă a etapei a 4-a, la Steaua Bucureşti a cedat acasă jocul cu Novi Beograd, cu scorul de 8-15. Astfel, în clasament, cu două etape înainte de final, Novi Beograd este lider detaşat, cu 12 puncte, în timp ce CSM Oradea se situează pe locul 2 cu 8 puncte. Poziţia a 3-a este ocupată de Steaua cu 3 puncte, în timp ce pe ultimul loc se află Waspo Hannover, cu un singur punct.\n\nÎn etapa viitoare, pe 20 noiembrie, CSM Oradea va juca la Belgrad, cu liderul grupei, în timp ce Steaua va evolua în Germania cu Waspo Hannover.",
        "label": "Crisana"
    },
    {
        "title": "Prevenirea traficului de persoane - Activități de conștientizare la Centrul de Zi Oradea",
        "text": "În cadrul unei activități de conștientizare a prevenirii traficului de persoane, copiii din Centrul de Zi Oradea, situat pe strada Traian Lalescu, au avut parte de discuții interactive asupra riscurilor la care se expun atunci când utilizează rețelele de socializare.\n\nAceastă acțiune a fost organizată de Agenția Națională Împotriva Traficului de Persoane, prin Centrul Regional Oradea, punându-se accent pe fenomenul traficului de persoane, a modalităților de racolare, exploatare și prevenire. Copiii au manifestat interes, curiozitate și implicare în dezbaterea acestor aspecte.\n\nCentrul, aflat în subordinea Direcției de Asistență Socială Oradea, sprijină copiii de vârstă școlară care frecventează diferite unități de învățământ, copii din familii aflate în situații de risc social, în scopul unei reintegrări optime în familie sau a prevenirii abandonului familial și a instituționalizării, asigurând pe timpul zilei îngrijire, hrană, educație, consiliere și orientare școlară și profesională.\n\nPersonalul de aici, pe lângă grija pe care le-o poartă acestor copii, asigurându-le activități de educație, recreere și socializare, ajutându-i să se dezvolte armonios, îi îndrumă și pe părinții acestora să afle ce au de făcut, astfel încât să construiască o relație bună cu copiii, să disciplineze și să le ofere iubire și afecțiune.",
        "label": "Crisana"
    },
    {
        "title": "Insule \"îngropate\": Primele eco-insule digitalizate din Oradea sunt înconjurate de mormane de gunoaie. Care e problema? (FOTO)",
        "text": "Sute de orădeni aruncă deja deşeurile în eco-insulele anume amplasate în Oradea, care ar trebui să facă oraşul mai curat şi cu o rată mai bună a reciclării, pentru că, odată aruncate, gunoaiele nu pot fi scoase din containerele metalice cu acces controlat.\n\nCa orice reformă, insulele digitalizate din salubritate dau şi bătăi de cap. În jurul unora dintre ele au \"crescut\" mormane uriaşe de gunoaie, fiindcă, din diferite motive, orădenii nu au deschis containerele. \"Ne vom învăţa cu ele, dar va dura\", este de părere preşedinta unei asociaţii.\n\nPână acum, Primăria a montat 35 de eco-insule pentru colectarea deşeurilor în jurul unor blocuri de pe străzile Milcovului, Ştefan cel Mare, Italiană şi Călugăreni.\n\nO insulă conţine 5 containere ( ), câte unul pentru deşeurile reziduale, biodegradabile, pentru plastic şi metal, hârtie şi carton şi pentru sticle, iar fiecare recipient are în partea superioară o fantă care se deschide digitalizat. Fiecare apartament arondat unei eco-insule a primit o cartelă de acces, iar locatarii pot să-şi facă şi un cont într-o aplicaţie mobilă, care de asemenea permite deschiderea containerelor.\n\nSistemul securizat ar trebui să contribuie la curăţenia oraşului, motiv pentru care Ministerul Mediului a şi cumpărat 275 de asemenea insule pentru Oradea, din bani europeni.\n\nMulte eco-insule au fost \"cotropite\" de gunoaie în jur, la doar câteva zile de la darea lor în folosinţă. Motivele sunt diverse, de la cele tehnice, precum trape defecte care n-au permis deschiderea fantelor sau containere pline care nu mai puteau fi deschise decât cu cartelele muncitorilor RER Vest, până la cele \"umane\". Adică, mulţi orădeni n-au vrut să le deschidă!\n\n\"Am locatari care credeau că vor plăti 10 lei de fiecare dată când aruncă la gunoi, aşa că au preferat să lase sacul lângă. Le-am explicat că nici vorbă, nu s-a schimbat nimic în tarifare, dar, până lămurim fiecare om în parte, va dura\", spune Manuela David, şefa unei asociaţii de pe strada Milcovului, cu 650 de apartamente.\n\nPreşedinta a trasat sarcină unui angajat al asociaţiei să dea târcoale insulelor şi să explice fiecărui locatar cum se aruncă deşeurile. \"Unii coboară cu gunoiul fără să ia cartela cu ei, alţii, de regulă cei mai în vârstă, nici nu ştiu unde să îl pună, pentru că nici nu citesc instrucţiunile afişate. Degeaba am împărţit şi pliante, doar 10% le citesc\", zice David.\n\nO altă problemă de care s-au lovit orădenii care deja folosesc eco-insulele este că, odată ce se umplu containerele, fantele de acces nu se mai deschid. \"Sistemul are senzori care spun «stop» când este plin containerul, aşa că dacă ai plănuit să arunci deşeurile când pleci spre muncă, teoretic trebuie să te întorci acasă cu sacul. În realitate, însă, unii vor lăsa mizeriile lângă. Noi, când am distribuit cartelele, am explicat tuturor locatarilor că trebuie să ne obişnuim să alocăm mai mult timp pentru dusul gunoiului\", zice Adrian Borbiu, preşedintele asociaţiei de proprietari de la blocul ANL de pe Ştefan cel Mare.\n\nLa altă asociaţie, containerele se umplu zilnic, deşi frecvenţa de colectare a deşeurilor impusă de Primărie este o dată la două zile. Cum frecvenţele sunt calculate în funcţie de numărul de locatari care folosesc containerele, motivul pentru care recipientele se umplu mai repede ar putea fi că asociaţia a declarat un număr mai mic de utilizatori, ca să plătească facturi mai mici. Iar acum trage ponoasele...\n\nUnii orădeni au lăsat gunoaiele pe caldarâm, lângă eco-insule, pentru că nu pot să le arunce în containere, fantele fiind la o înălţime de peste 1,6 metri. \"Persoanele mai mici de înălţime chiar nu ajung\", spune preşedinta de pe Milcovului.\n\nTotuşi, şefii de asociaţii cred că eco-insulele sunt o soluţie mai bună decât ţarcurile metalice pentru containerele de gunoi, chiar dacă acomodarea cu ele va dura. \"Înainte, ţarcul era frecvent vandalizat şi cu gunoaie în jur. Noul sistem nu mai permite scoaterea gunoaielor din containere. Este, clar, o soluţie mai bună, dar trebuie să ne învăţăm cu ea\", mai zice Borbiu.\n\nEco-insulele au şi alte avantaje. \"Rezolvă, de pildă, problema mirosului, deci sunt binevenite. Dar oamenii trebuie să se civilizeze\", completează David. Nici digitalizarea nu funcţionează bine fără contribuţie umană...",
        "label": "Crisana"
    },
    {
        "title": "Trump a câștigat alegerile din SUA și va deveni din nou președinte, după o victorie categoric - Zi de Zi",
        "text": "Trump a câștigat alegerile din SUA și va deveni din nou președinte, după o victorie categoric\n\nTrump a câștigat alegerile din SUA și va deveni din nou președinte, după o victorie categorică. Se profilează un rezultat mult mai bun pentru republicani decât era anticipat – cel mai probabil, noul președinte va controla și Congresul, ceea ce înseamnă că va avea mână liberă pentru aproape orice decizie ar urma să ia, atât în politica externă, cât și în cea internă.\n\nUPDATE, ora 12.30: CNN proiectează că Donald Trump câștigă statul Wisconsin și își asigură astfel cel puțin 277 de electori. Și în 2016, votul din statul Wisconsin a fost cel care l-a trecut pe Donald Trump peste pragul de 270 de electori necesari pentru victorie. Acesta a câștigat acum și votul popular, obținând 70 de milioane de voturi (51%), față de 65 de milioane de voturi (47%), cât a obținut Kamala Harris. Donald Trump nu a mai câștigat votul popular până acum, nici în 2016, nici în 2020.\n\nUPDATE, ora 11.30: Încă se numără voturi în patru dintre statele cheie, dar situația nu arată bine pentru Kamala Harris. Ca să mai poată întoarce rezultatul, ea ar trebui să ia 76% din voturile rămase de numărat din Wisconsin, 62% dintre cele din Nevada, 64% din cele din Michigan și 51% din cele din Arizona. Trump câștigă dacă iese pe primul loc în oricare din aceste state, fiind la numai trei electori de victorie. Cum Harris este condusă în toate patru, la această oră pare că Trump se îndreaptă spre o victorie de proporții, cu peste 300 de electori.",
        "label": "Crisana"
    },
    {
        "title": "Puia, de la 9 la 13: Directorul DGASPC Bihor continuă războiul în plângeri cu fostele subordonate",
        "text": "Nu este titlul unei emisiuni radio matinale, care să fie difuzată de la ora 9.00 la ora 13.00, ci o nouă ispravă a şefului DGASPC Bihor, Călin Puia, despre care BIHOREANUL a dezvăluit că a inventat un prejudiciu de 19,41 milioane lei pentru instituţie în perioada 2021 - 2022 prin plata unor servicii sociale nelicenţiate prestate de câteva ONG-uri, impunând ca de la 9 funcţionare să fie recuperate câte 2,15 milioane lei.\n\nAsta, chit că auditorii Curţii de Conturi nu constataseră nicio pagubă, iar serviciile fuseseră prestate.\n\nEi, bine, ca să arate că este zmeu şi călare pe situaţie, săptămâna trecută, directorul DGASPC a mai găsit, pe lângă cele 9 presupuse vinovate, încă 4 şi le-a deschis proces la Tribunalul Bihor: predecesoarea sa, Camelia Gaciu, fosta adjunctă Violeta Bretan, o fostă funcţionară de la compartimentul Achiziţii, Florina Văţean, şi o alta de la Serviciul Managemernt Cazuri Adulţi cu Dizabilităţi, Adina Tamaş.\n\nToate fuseseră hărţuite de Puia până au plecat de la DGASPC, Gaciu \"evadând\" la AJPIS, Bretan la Primăria Sânmartin, Văţean la CJ Bihor, iar Tamaş la Primăria Oradea, dar directorul ar vrea să le pună şi pe ele la plată.\n\nMotivul? Le bănuieşte că ar fi \"sifonat\" informaţii BIHOREANULUI, atât despre abuzurile comise prin emiterea dispoziţiilor de imputare, cât şi prin efectuarea de achiziţii directe pentru a conecta la bugetul instituţiei trei firme de casă.\n\nSemn că, dacă nu-l opreşte nimeni, Puia ar fi în stare să dea în judecată toate fostele şi actualele angajate.\n\nCu excepţia, fireşte, a celor pe care le promovează el...",
        "label": "Crisana"
    },
    {
        "title": "Taxă pe „bullying”: Un adolescent din Oradea s-a ales cu cazier pentru bullying asupra unui coleg de clasă",
        "text": "Judecătoarea îi privește pe cei doi băieţi ajunşi în faţa ei după o altercaţie în sala de clasă. Pentru magistrat, cazul e clar, acuzaţia e dovedită. Dar, înainte de a închide dezbaterile, face o ultimă încercare de a-i reconcilia pe împricinaţi, îndemnându-i la un gest de împăcare, pentru a-l salva pe agresor de pata din cazier. „Îmbrăţişaţi-vă şi daţi-vă mâna”, le spune, solicitând tânărului inculpat: „Cere-ţi scuze”.\n\nÎn sală s-a lăsat tăcerea. Ochii părinţilor, avocaţilor şi asistenţei stau aţintiţi asupra băieţilor. Bătăușul strânge mâna întinsă de victima sa, dar rămâne nemișcat, cu o expresie încăpățânată pe chip. „Nu vreau!”, a zis, respingând îmbrățișările sau scuzele. Fără să mai insiste, judecătoarea a închis coperţile dosarului şi a declarat şedinţa închisă.\n\nÎntâmplarea s-a petrecut la Judecătoria Oradea, într-un proces neobișnuit, în care inculpatul a fost un elev acuzat că şi-a şicanat un coleg, pe care, fiindcă i-a răspuns cu aceeaşi monedă, l-a luat apoi la pumni. Un incident pe care instanţele l-au recunoscut ca fiind şi l-au pedepsit...\n\nIncidentul s-a produs în primăvara lui 2022, în sala de informatică a Liceului Tehnologic Felix din Sânmartin. Protagoniştii erau colegi în clasa a X-a. Victima, căruia, pentru a proteja identitatea minorilor, BIHOREANUL îi va spune Marius, se transferase de puţină vreme, după ani buni petrecuți în străinătate cu familia, şi încerca să se acomodeze cu noii colegi şi obiceiurile locului.\n\nÎn schimb, agresorul, Bogdan (nume atribuit din același motiv), era o vedetă. Fiu al unui om de afaceri şi sportiv de performanţă, îi plăcea să fie în centrul atenţiei, şicanându-şi colegii mai timizi de câte ori avea ocazia.\n\nPe 5 mai 2022, Marius lucra la un proiect pentru ora de informatică în momentul în care Bogdan l-a luat în derâdere pentru părul un pic mai lung şi creţ, întrebându-l batjocoritor dacă e gay. Enervat, Marius i-a întors-o, sugerându-i că poate tocmai el are cunoștințe cu această orientare. Furios că a ajuns victima propriei glume, Bogdan a reacționat violent. L-a împins cu capul în monitorul calculatorului, iar când Marius a încercat să se ridice de pe scaun, l-a luat la pumni. Ploaia de lovituri l-a surprins total și nu a ripostat. În final, bătăuşul a fugit din sală şi nu s-a mai întors.\n\n„În total, cred că i-a aplicat vreo şase lovituri cu pumnul în zona bărbiei, fără ca persoana vătămată să cadă. Aceasta a ţinut tot timpul mâinile lăsate în jos, pe lângă corp, şi nu a încercat să-l lovească pe suspect”, a povestit ulterior un coleg al celor doi la Poliţia Oradea, unde părinţii victimei au depus o plângere. Ulterior, și alți elevi au confirmat desfășurarea faptelor, dezvăluind anchetatorilor că Bogdan are obiceiul să-i umilească și să facă glume nesărate pe seama lor.\n\nPentru că leziunile lui Marius au fost totuși superficiale, medicii stabilind că necesită 4-5 zile de îngrijiri, poliţiştii voiau să renunţe la urmărirea penală, dar procurorii Parchetului Oradea au respins propunerea, iar în februarie 2023 l-au trimis pe bătăuş în judecată.\n\nProcesul a început la Judecătoria Oradea, unde la primul termen inculpatul și-a recunoscut vinovăţia şi a cerut să fie judecat după procedura simplificată, adică doar în baza probelor strânse de procurori. Pentru adulţi, asta înseamnă reducerea limitelor pedepsei pentru fapta imputată, stabilită de Codul penal între 3 luni şi 2 ani de detenţie, în timp ce pentru minori, cum e Bogdan, pedepsele constau în măsuri educative, așa că judecătorii puteau dispune o sancțiune mai uşoară.\n\nDosarul a ajuns la judecătoarea Crenguţa Crăciun, care a încercat să evite condamnarea adolescentului, cu condiția ca acesta să arate că-și regretă faptele. De aceea, la ultimul termen de judecată, pe 4 martie anul acesta, i-a cerut să-și îmbrățișeze victima, să dea mâna cu Marius și să-i ceară scuze. Dar, în ciuda disponibilității acestuia de a accepta împăcarea, Bogdan a refuzat.\n\nTrei săptămâni mai târziu, judecătoarea a dat verdictul, impunându-i agresorului cea mai strictă măsură educativă permisă de lege: asistarea zilnică, dispusă pe 5 luni, adică obligația ca în această perioadă adolescentul să respecte un orar stabilit de consilierii de probațiune și, firește, să nu mai „calce pe bec”. În plus, l-a obligat şi să achite victimei daune morale de 25.000 lei.\n\nÎn motivarea sentinței, judecătoarea a descris comportamentul inculpatului drept o „formă de bullying”, subliniind că Bogdan avea obiceiul de a-și hărțui colegii incapabili să riposteze. Agresiunea fizică împotriva lui Marius a fost declanșată, conform instanței, de „îndrăzneala victimei de a nu-i mai permite să își bată joc de el”. „Nu i se poate tolera încălcarea normelor sociale și o conduită de tip bullying doar ca să se distreze”, a notat judecătoarea, arătând că unii tineri „se cred cool dacă râd sau îi batjocoresc pe alţii, puternici dacă îi lovesc, sau importanți dacă îi fac pe alţii să se simtă inferiori”. Or, astfel de abuzuri „lasă sechele şi riscă să determine victima să se îndoiască toată viaţa de calităţile sale”.\n\nÎn mai, cazul a ajuns la Curtea de Apel Oradea, unde un complet format din judecătoarele Denisa Vidican şi Delia Udroiu-Lucian a avut nevoie de 5 luni pentru a stabili verdictul final, mult mai blând decât cel dat inițial, pe considerentul că acesta ar fi fost excesiv şi „ar putea afecta viitorul educațional al tânărului inculpat”, care între timp terminase liceul şi s-a înscris la facultate.\n\n„Instanța de fond a aplicat o măsură educativă deosebit de aspră”, arată motivarea Curții, arătând că scopul educativ al pedepsei poate fi realizat și prin sancțiuni mai echilibrate şi daune morale mai reduse, apte, totuși, să ofere „o satisfacţie echitabilă şi suficientă prin raportare la prejudiciul produs”. Concret, cele două judecătoare au redus supravegherea de la 5 la 2 luni, iar valoarea daunelor morale de la 25.000 lei la 3.000 lei.\n\nChiar şi aşa, avocata Simona Paşcu ( ), cea care l-a reprezentat pe băiatul agresat, consideră că decizia instanţei este suficientă pentru a descuraja astfel de comportamente în școli. „Noi am dorit ca agresorul să conștientizeze consecințele faptelor sale și să înțeleagă că nu poate lovi pe cineva doar pentru că i se pare amuzant. De altfel, amândoi au tras o lecție importantă: în fața instanței trebuie să răspunzi pentru faptele tale, iar clientul meu a înțeles că legea îi protejează pe cei corecți,” a declarat Pașcu.\n\nCert e că hotărârile instanţelor orădene au ajuns subiect de dezbatere atât printre dascăli, cât şi printre psihologii şcolari, care speră că, având asemenea argumente, vor descuraja comportamentele agresive și vor face ca elevii să aibă mai mult respect unii pentru alții. „O astfel de sancțiune stabilește un precedent important și poate influența pozitiv comportamentele elevilor”, spune, de pildă, psihologa Ioana Bugle. Doar să fie și înțeleasă lecția...\n\nCazul liceanului condamnat pentru bullying readuce în atenţie violenţa din şcoli, în condițiile în care, potrivit statisticilor Poliției, numărul faptelor penale săvârșite în unităţile de învăţământ preuniversitar a crescut în ultimii ani, iar infracţiunile sunt tot mai grave. În 2022, de pildă, majoritatea reclamaţiilor erau pentru loviri şi furturi, dar anul trecut poliţiştii au avut de-a face şi cu ameninţări, distrugeri, port de arme albe şi chiar o tentativă de omor.\n\nPentru această din urmă acuză este judecată o elevă a Colegiului Traian Vuia din Oradea care în toamna anului trecut l-a atacat cu un cuțit pe un pedagog, chiar în biroul unui director al școlii, de față cu diriginta și cu propria mamă. Prietenul fetei a ajuns şi el în faţa judecătorilor. Acuzat că a intrat în două rânduri cu cuţite în clasă, băiatul a primit recent pedeapsa asistării zilnice timp de 4 luni, pe motiv că faptele sale „denotă lipsă de respect pentru reguli și norme”.",
        "label": "Crisana"
    },
    {
        "title": "„Sfârșitul Schengen?”: Noile controale la frontieră ale Germaniei pun în pericol unitatea UE - Zi de Zi",
        "text": "„Sfârșitul Schengen?”: Noile controale la frontieră ale Germaniei pun în pericol unitatea UE\n\nDecizia Germaniei de a înăspri controalele la fiecare dintre frontierele sale terestre pare a fi determinată în principal de politică, este dificil de justificat din punct de vedere juridic, dă o lovitură grea liberei circulații atât de prețuite în Europa și ar putea pune la grea încercare unitatea UE, scrie The Guardian.\n\nBerlinul a declarat luni că controalele existente la frontiera sa cu Austria din 2015 și, începând de anul trecut, cu Polonia, Republica Cehă și Elveția, vor fi extinse săptămâna viitoare la Franța, Luxemburg, Belgia, Țările de Jos și Danemarca.\n\nMăsura ar reduce migrația și „ar proteja împotriva pericolelor acute reprezentate de terorismul islamist și de criminalitatea gravă”, a declarat Nancy Faeser, ministrul de interne.\n\nCel mai recent dintr-o serie de atacuri mortale cu cuțitul în care suspecții erau solicitanți de azil, la Solingen, luna trecută, a avut loc cu câteva zile înainte de alegerile regionale din estul Germaniei, în urma cărora partidul de extremă dreapta și antiimigrație Alternativa pentru Germania (AfD) a obținut succese istorice în două state.\n\nSondajele arată că migrația este, de asemenea, cea mai mare preocupare a alegătorilor din Brandenburg, care își organizează propriile alegeri peste două săptămâni – cu Partidul Social Democrat de centru-stânga al lui Olaf Scholz care se estimează că va ajunge în urma partidului de extremă-dreapta – iar coaliția slăbită a cancelarului pare să se îndrepte spre o înfrângere zdrobitoare în alegerile federale de anul viitor.\n\n„Intenția guvernului pare să fie aceea de a arăta în mod simbolic germanilor și potențialilor migranți că aceștia din urmă nu mai sunt doriți aici”, a declarat Marcus Engler de la Centrul german pentru integrare și cercetare în domeniul migrației.\n\nFaeser a declarat că noile controale vor include un sistem care să permită întoarcerea mai multor persoane direct la frontieră, dar a refuzat să intre în detalii. Oficialii și diplomații de la Bruxelles și-au exprimat consternarea, afirmând că această măsură „vizează în mod evident un public intern”.\n\nPoziția centrală a Germaniei în UE și statutul său de cea mai mare economie a blocului comunitar înseamnă că aceste controale, care urmează să intre în vigoare la 16 septembrie pentru o perioadă inițială de șase luni, ar putea avea un impact care să se extindă mult dincolo de alegătorii din țară.\n\nÎn principiu, spațiul Schengen fără pașapoarte din Europa, care a fost creat în 1985 și include în prezent 25 dintre cele 27 de state membre ale UE plus alte patru state, inclusiv Elveția și Norvegia, permite libera circulație între acestea fără controale la frontieră.\n\nControalele temporare sunt permise în situații de urgență și circumstanțe excepționale pentru a preveni amenințări specifice la adresa securității interne sau a ordinii publice și au fost impuse de obicei după atacuri teroriste, pentru evenimente sportive majore și în timpul pandemiilor.\n\nCu toate acestea, guvernele europene, adesea sub presiunea retoricii de extremă dreapta privind imigrația, au reimpus din ce în ce mai des controale fără a justifica amenințările concrete și specifice sau fără a prezenta argumente clare privind modul în care controalele pot contribui la atenuarea acestora.\n\nDeși politicile de imigrare și procedurile de urmărire a cererilor de azil, de exemplu, sunt decise la nivel național, libera circulație europeană, susțin mulți observatori, reprezintă o țintă ușoară – iar „preluarea controlului asupra frontierelor” are ca scop generarea de titluri eficiente în ziare.\n\nÎn afară de Germania, printre membrii Schengen care operează în prezent controale la anumite frontiere se numără Austria, care invocă amenințările la adresa securității legate de Ucraina și presiunea asupra azilului pentru a verifica sosirile din Slovacia, Republica Cehă, Slovenia și Ungaria.\n\nDanemarca, invocând amenințările teroriste legate de războiul din Gaza și riscurile de spionaj rusesc, efectuează controale asupra tranzitului terestru și maritim dinspre Germania, iar Franța verifică sosirile din zona Schengen pe motiv de amenințare teroristă sporită.\n\nItalia, Norvegia, Suedia, Slovenia și Finlanda efectuează, de asemenea, controale la frontieră, invocând în mod diferit activitatea teroristă, războaiele din Ucraina și Orientul Mijlociu, activitatea serviciilor secrete ruse, fluxurile migratorii crescute și criminalitatea organizată din Balcani.\n\nÎn calitate de garant al Tratatului Schengen, Comisia Europeană – care a fost notificată luni cu privire la planurile Germaniei – a acceptat în general fără rezerve justificările statelor membre pentru reintroducerea controalelor temporare.\n\nObservatorii se așteaptă ca aceasta să facă același lucru pentru cererea Berlinului, în ciuda faptului că nu pare să existe o justificare practică clară – dincolo de o amenințare electorală din partea extremei drepte anti-imigrație – pentru controale la toate cele nouă frontiere ale țării.\n\nComisia a declarat marți că statelor membre li se permite să ia o astfel de măsură pentru a face față „unei amenințări grave”, dar măsurile trebuie să fie „necesare și proporționale” și trebuie să „rămână strict excepționale”.\n\n\n\nControalele germane temporare „reprezintă o încălcare vădit disproporționată a principiului liberei circulații în spațiul Schengen”, a declarat Alberto Alemanno, profesor de drept european la HEC Paris.\n\n„Nu va funcționa în conformitate cu legislația UE – dar oare acest lucru îl va descuraja pe Scholz să meargă mai departe?”, a spus el. Christopher Wratil de la Universitatea din Viena a fost și mai tăios, acuzând Berlinul că „guvernează ca și cum AfD ar fi [deja] la putere”.\n\nDupă ziua de astăzi, a spus Wratil, politicienii germani „nu ar mai trebui să-mi spună că altcineva nu respectă legislația UE … Vor să elimine Schengen dintr-o simplă lovitură de pix – și fără să gândească”.\n\nAlții au remarcat valoarea economică a zonei Schengen. Un raport realizat de Fundația Bertelsmann încă din 2016 estima că reintroducerea controalelor la frontierele interne ar costa Europa aproximativ 470 de miliarde de euro în creștere economică pierdută pe parcursul a 10 ani.\n\nGerald Knaus, președintele grupului de reflecție Inițiativa europeană pentru stabilitate, a pus la îndoială, de asemenea, eficacitatea măsurii. „Controalele la frontierele interne care sunt menite să aibă vreun efect înseamnă sfârșitul Schengen”, a declarat Knaus pe X.\n\nAcestea ar necesita, de asemenea, „protecția frontierelor federale și garduri în jurul Germaniei” și, în plus, „vor eșua dacă vecinii nu sunt interesați să participe”, a spus el.\n\nDupă ce, la începutul acestui an, UE a convenit în cele din urmă asupra unei revizuiri dure a legislației sale privind azilul și migrația, normele urmând să intre în vigoare abia în 2026, unitatea europeană ar putea fi serios pusă la încercare dacă Germania le va cere vecinilor săi să preia un număr mare de imigranți.\n\nAustria a declarat deja că va refuza să primească înapoi orice migrant refuzat la frontiera germană, în timp ce premierul polonez, Donald Tusk, a calificat marți decizia Berlinului drept „inacceptabilă” și a solicitat consultări urgente.",
        "label": "Crisana"
    },
    {
        "title": "Frații Micula, eșec la pătrat: S-au plâns degeaba de terenurile expropriate pentru drumul de centură",
        "text": "Șase firme ale fraților Ioan și Viorel Micula, un fost primar al comunei Aștileu și încă un proprietar de terenuri din Sânmartin au pierdut săptămâna trecută, la Curtea de Apel Oradea, procesul deschis în 2022 Consiliului Județean Bihor, CNAIR, Ministerului Transporturilor și Guvernului României, instanța respingându-le ca „nefondată” cererea de anulare a deciziilor de expropriere emise pentru construirea centurii Sânmartin, drum de altfel dat în folosință la începutul lunii iunie.\n\nPrin urmare, reclamanții vor rămâne nu doar fără terenurile expropriate, câteva zeci de mii de metri pătrați, ci și fără satisfacția de a-l fi învins pe „capul răutăților”, Ilie Bolojan, cel care a inițiat proiectul drumului de centură.\n\nCe-i drept, firmele fraților Micula, fostul edil și celălalt proprietar mai au o posibilitate de a continua războiul, prin recurs la Înalta Curte, dar e greu de crezut, totuși, că aceasta le-ar putea da satisfacție.\n\nNu de alta, dar când frații Micula au cerut suspendarea aplicării deciziilor de expropriere, instanța supremă a hotărât că acestea au fost legale și i-au obligat să permită accesul utilajelor și muncitorilor pe șantier, ba i-au și pus la plata unor cheltuieli de executare silită...",
        "label": "Crisana"
    },
    {
        "title": "JO Paris. David Popovici a câștigat medalia de bronz în proba de 100 de metri liber, la natație - Zi de Zi",
        "text": "JO Paris. David Popovici a câștigat medalia de bronz în proba de 100 de metri liber, la natație\n\nDavid Popovici a înotat pe culoarul al doilea, după ce a înregistrat al cincilea timp în semifinale. Proba a fost câștigată de chinezul Pan Zhanle, care a stabilit un nou record mondial, 46.4. Pe locul al doilea s-a clasat australianul Kyle Chambers.\n\nPopovici este campion mondial și dublu campion european în proba de 100 de metri liber. La Campionatele Europene de Natație din 2022, de la Roma, înotătorul român a stabilit un nou record mondial în această probă. Ulterior, în februarie 2024, chinezul Pan Zhanle a doborât recordul mondial și a îmbunătăţit cu şase sutimi de secundă recordul lui Popovici (46 sec 86/100).",
        "label": "Crisana"
    },
    {
        "title": "România încheie Jocurile Olimpice de la Paris cu nouă medalii - Zi de Zi",
        "text": "România încheie Jocurile Olimpice de la Paris cu nouă medalii\n\nEchipa României și-a încheiat participarea la ediția de anul acesta a Jocurilor Olimpice cu rezultate peste cele de la Tokyo, în 2020, când a obținut o medalie de aur și trei de argint.\n\nSUA au obținut cele mai multe medalii, 126, dintre care 40 de aur. China este pe locul al doilea, cu 91 de medalii (40 de aur). România încheie competiția pe locul 23, cu nouă medalii.\n\nAnul acesta, sportivii români au câștigat trei medalii de aur, patru de argint și una de bronz. Medaliile de aur au fost obținute de David Popovici ( 200 de metri liber înot), Marian Florian Enache / Andrei Sebastian Cornea (dublu vâsle masculin), Magdalena Rusu, Roxana Anghel, Ancuța Bodnar, Maria Lehaci, Adriana Adam, Amalia Bereș, Ioana Vrînceanu, Simona Radiș și Victoria Petreanu (canotaj 8+1 feminin).\n\nMedalii de argint au obținut: Ancuţa Bodnar şi Simona Radiş (dublu vâsle feminin) Ioana Vrînceanu și Roxana Anghel (dublu rame feminin), Gianina van Groningen și Ionela Cozmiuc (dublu vâsle feminin, categorie uşoară) și Mihaela Cambei (haltere cat. 49 kg).\n\nMedalii de bronz au fost obținute de David Popovici (100 de metri liber înot) și de gimnasta Ana Maria Bărbosu, la proba la sol, după ce Tribunalul de Arbitraj Sportiv i-a admis contestația. Aceasta a fost formulată după ce spotriva s-a clasat pe locul 3, însă a fost trecută pe locul 4, după ce americanca Jordan Chiles a contestat punctajul, iar nota i-a fost mărită. Jordan Chiles trebuie acum să dea înapoi medalia de bronz.\n\nParisul este doar al doilea oraș care a găzduit de cel puțin trei ori Jocurile Olimpice, după Londra. Ceremonia de deschidere a stărnit controverse, din cauza unei secvenţe care voia să fie o reinterpretare a Cinei cea de Taină, în care au apărut persoane din comunitatea LGBTQ+, pe care Vaticanul a considerat-o ofensatoare. De asemenea, sportivii din Coreea de Sud au fost prezentați ca fiind nord-coreeni, ceea ce a stârnit nemulțumirea autorităților de la Seul.\n\nFestivitatea de închidere a avut loc pe Stade de France, arena de 80 de mii de locuri din capitala Franței, cu un spectacol grandios, în care Tom Cruise a fost lansat dramatic pe o coardă pe stadion, pentru a prelua steagul olimpic și a-l transfera, simbolic, orașului Los Angeles, care va găzdui ediția din 2028 a Jocurilor Olimpice.",
        "label": "Crisana"
    },
    {
        "title": "De azi, traficul pe Valea Oltului se închide pe timpul zilei timp de o lună - Zi de Zi",
        "text": "De azi, traficul pe Valea Oltului se închide pe timpul zilei timp de o lună\n\nCirculaţia rutieră pe DN 7, Valea Oltului, se închide, începând de luni dimineaţă, timp de o lună. Maşinile nu pot circula în intervalul 06.00 – 20.00, cu excepţia celor al instituţiilor de intervenţie, care vor fi însoţite de echipaje ale constructorului. Riveranii beneficiază de două intervale speciale pentru a se putea duce/ întoarce de la serviciu. CNAIR a stabilit rute ocolitoare, de unde a ridicat orice restricţie, iar CFR a suplimentat numărul de garnituri, transmite News.ro.\n\n”Pentru executarea lucrărilor de defrişare a versantului aflat în zona de protecţie a DN 7, pe sectorul cuprins între km 242+600 şi km 250+000, se va institui măsura de închidere a circulaţiei rutiere zilnic în intervalul orar 06:00 – 20:00”, anunţă CNAIR.\n\nCompania a precizat că lucrările care urmează a fi efectuate sunt esenţiale.\n\n”Construcţia autostrăzii Sibiu – Piteşti este esenţială pentru România. În lungime de 122 de km, această autostradă face parte din Coridorul 4 Paneuropean (Coridorul Rin – Dunăre). Marea majoritate a transporturilor de persoane şi de mărfuri pe ruta Est – Vest (Constanţa – Nădlac) tranzitează acum această zonă pe DN7, în condiţii care nu oferă suficient confort şi siguranţă rutieră. De aceea, construcţia celor două secţiuni care traversează Carpaţii nu mai poate fi amânată! Secţiunea 2 (Boiţa – Cornetu) este una dintre acestea, iar de operaţiunile de defrişare a versantului (derulate în perioada 08 iulie – 09 august) depind următoarele etape ale construcţiei care trebuie finalizată în 2028”, a mai precizat CNAIR.\n\nCompania propune variante ocolitoare pentru toate tipurile de vehicule.\n\nVariante propuse pentru autovehiculele cu MTMA > 7,5 tone aflate în tranzit:\n\nPentru relaţia Bucureşti – A1 Simeria (precum şi zonele de vest, centru şi nord ale ţării) şi retur:\n\nTotodată pentru această relaţie sunt propuse şi următoarele variante alternative:\n\nCirculaţia vehiculelor rutiere între Râmnicu Vâlcea şi punctul de lucru de la km 242 + 600, precum şi între Sibiu/Boiţa şi punctul de lucru de la km. 250 + 000 se va desfăşura pe DN7 conform reglementărilor legale în vigoare.\n\nPentru autovehiculele cu MTMA < 7,5 tone pot fi utilizate ca variante de ocolire drumurile naţionale şi judeţene din proximitatea sectorului închis circulaţiei pe DN7.\n\n”În intervalele orare 7:30 – 8:00 şi 16:30 –17:00 executantul lucrărilor va ridica temporar măsura de închidere a traficului, pentru a permite tranzitarea sectorului de drum de către riveranii care lucrează în localităţile din proximitatea acestuia. Trecerea autovehiculelor se va realiza sub supravegherea constructorului, astfel încât să fie eliminat riscul apariţiei oricărui eveniment care să pună în pericol integritatea participanţilor la trafic sau a personalului implicat în desfăşurarea lucrărilor”, au mai precizat reprezentanţii CNAIR.\n\nEi au adăugat că pe perioada instituirii închiderii circulaţiei pe acest sector de drum, va fi permisă circulaţia autovehiculelor cu regim de circulaţie prioritară precizate la art.32 alin 2 lit. a) şi b) din OUG 195/2002, precum şi a autovehiculelor speciale de transport pacienţi.\n\nTrecerea autovehiculelor se va realiza sub supravegherea constructorului, astfel încât să fie eliminat riscul apariţiei oricărui eveniment care să pună în pericol integritatea participanţilor la trafic sau a personalului implicat în desfăşurarea lucrărilor.\n\nConcomitent, au fost demarate acţiuni pentru permiterea accesului pe DN10, Buzău – Braşov, al autovehiculelor cu masa totală maximă autorizată de până la 30 t.\n\nDe asemenea, au fost luate măsuri astfel încât pe variantele recomandate şi propuse, în toată această perioadă, să nu fie instituite alte restricţii de circulaţie ce ar putea afectă fluenţa şi siguranţa circulaţiei, iar acolo unde există acestea să fie ridicate în cel mai scurt timp posibil (aşa cum este cazul restricţiei de circulaţie instituite pentru reabilitarea podului situat pe DN1 km 194+400 în zona localităţii Vlădeni, unde circulaţia se desfăşoară semaforizat şi cu piloţi de trafic pe o singură bandă în dublu sens).\n\nCNAIR a menţionat că lucrările ce se efectuează în acest moment urmează a fi finalizate în aproximativ două săptămâni, continuarea lor fiind reluată după ridicarea restricţiilor de pe DN7.\n\nReprezentanţii CNAIR roagă participanţii la trafic să urmărească indicatoarele rutiere din această zonă, şi să utilizeze şi variantele de traseu propuse pe următoarele relaţii:\n\nPe durasta lucrărilor, CFR anunţă modificări în circulaţia trenurilor în zonă, dar şi suplimentarea garniturilor.\n\n”Începand cu data de 08.07.2024, odată cu închiderea temporară a circulatiei rutiere pe Valea Oltului, in compunerea si circulatia trenurilor operate de CFR Calatori vor intervenii modificari. Astfel, calatorii vor avea la dispozitie o capacitate dubla de transport fata de situatia actuala, in principal la trenurile de naveta in relatia Ramnicu Valcea – Lotru – Sibiu si retur (R 2061, R 2064, RE 2012, RE 2014)”, a anunţat CFR.\n\nCompania precizează că, de asemenea, se introduc suplimentar în circulatie:\n\n– trenul Regio13081 cu plecare din Ramnicu-Valcea la ora 11.08, din Lotru la ora 12.00 şi sosire la Sibiu la ora 14.15.\n\n– trenul R 13082, pe tronson Sibiu – Lotru: plecare din Sibiu la ora 23.40 si sosire la Lotru la ora 2.01.\n\n– trenul R 13083 pe tronsonul Lotru -Sibiu: plecare din Lotru la ora 20.15 şi sosire in Sibiu la ora 22.30.\n\nTrenurile suplimentare vor opriri în toate staţiile din parcurs.\n\n”Acest program de circulatie va fi definitivat in cursul zilei de luni, 8 iulie, si va asigura continuitatea pentru toata perioada în care circulatia rutiera pe tronsonul Râmnicu – Vâlcea – Sibiu este parţial intreruptă datorită lucrărilor pentru construirea Autostrăzii Sibiu – Piteşti”, a mai transmis compania.\n\nMinisturul Transporturilor, Sorin Grindeanu, a declarat, vineri, despre închiderea circulaţiei pe Valea Oltului, că este o decizie pe care şi-o asumă alături de colegii de la CNAIR, el precizând că autostrăzile sunt mult mai importante decât alegerile şi că autostrăzile nu au culoare politică.\n\nGrindeanu a mai afirmat că nouă din zece colegi de-ai lui din politică nu ar fi făcut acest lucru înainte de alegeri. Ministrul a mai explicat că dacă ratăm acum, în această vară, perioada de lucrări, următoarea fereastră de oportunitate este primăvara anului viitor, dar asta înseamnă vreo opt, nouă, chiar zece luni de întârziere şi circa 80 de milioane penalităţi.\n\nSpecialiştii Asociaţiei Pro Infrastructură afirmă, însă, că închiderea Văii Oltului nu este cea mai bună soluţie, aşa cum susţine ministrul Transporturilor, şi apreciază că DN 7 va fi închis mai mult decât o lună.\n\n”Ministrul Grindeanu ne-a anunţat azi că închiderea DN7 între Boiţa şi Brezoi este «singura soluţie». Fals. Este soluţia la îndemâna birocratului CNAIR indolent şi a antreprenorului general turc care e doar cu mapa, nu şi cu sapa. Soluţia decentă într-o ţară normală ar fi fost devierea traficului în zona afectată prin mutarea DN7 pe celălalt mal al Oltului cu un pod (temporar) şi folosirea infrastructurii existente. Dar asta presupune gândire, bani, muncă birocratică şi, mai ales, asumare”, au transmis, miercuri seară, reprezentanţii Asociaţiei Pro Infrastructură.\n\nAceştia cred că este ”greu de crezut că închiderea va fi doar de o lună”.",
        "label": "Crisana"
    },
    {
        "title": "Nicolae Ciucă, un președinte care susține dezvoltarea Bihorului și o Românie prosperă",
        "text": "În mandatul său de premier, Nicolae Ciucă și echipa sa au susținut dezvoltarea infrastructurii și atragerea investițiilor pentru județul Bihor și pentru Oradea. Prin Programul Național de Investiții „Anghel Saligny” și fonduri europene, în Bihor s-au realizat proiecte importante care au început să schimbe în bine viața oamenilor și să susțină economia locală.\n\nIată câteva dintre proiectele de importanță majoră pentru Bihor susținute de guvernarea Nicolae Ciucă:\n\nUnul dintre cele mai importante proiecte de infrastructură pentru Oradea este Inelul Rutier Metropolitan, o investiție de aproximativ 280 milioane lei, finanțată prin Programul „Anghel Saligny”. Acesta va fluidiza traficul în și în jurul orașului Oradea, conectând mai bine zonele metropolitane și reducând timpul petrecut în trafic. Inelul Metropolitan va crea un nou culoar de dezvoltare, va atrage noi investitori și va contribui la creșterea calității vieții locuitorilor din Oradea și din comunele învecinate.\n\nCu sprijinul guvernului Ciucă, extinderea rețelei de gaze naturale în Zona Metropolitană Oradea este acum o realitate. Etapa I a proiectului include finanțarea din fonduri europene pentru extinderea rețelei de gaz în comunele Nojorid, Oșorhei și Paleu. Această investiție, cu o valoare de peste 78 milioane lei, va contribui la creșterea confortului și eficienței energetice pentru gospodăriile și afacerile locale.\n\nGuvernul Ciucă a sprijinit atragerea unei investiții de anvergură în Oradea: construirea fabricii Nokian Tyres, cu o valoare de 650 milioane euro. Această fabrică va produce anual 6 milioane de anvelope premium, de iarnă, vară și all-season. Dintre acestea, aproximativ 90% vor fi destinate exportului, ceea ce va poziționa Oradea ca un important centru industrial european. Investiția generează locuri de muncă și aduce noi oportunități economice pentru oraș și regiune.\n\nSpitalul de Boli Infecțioase din Oradea, sprijin pentru sănătate\n\nUn alt proiect important sprijinit de Nicolae Ciucă este construirea Spitalului de Boli Infecțioase în Oradea, o investiție finanțată din fonduri europene. Proiectul, cu o valoare totală de 672 milioane lei, din care 95% reprezintă finanțare nerambursabilă, va îmbunătăți serviciile de sănătate și va fi un centru de referință pentru întreaga regiune de Nord-Vest a României.\n\nEducația este o prioritate pentru guvernarea liberală, iar campusul pentru învățământ dual din Oradea, o dovadă a acestei preocupări. Consiliul Județean Bihor a investit 29 milioane euro din fonduri europene în acest proiect. Elevii care învață aici beneficiază de o bursă lunară între 400 și 1.000 lei, cazare gratuită, mese zilnice și decontarea transportului. Acest campus reprezintă o oportunitate pentru tineri de a se forma profesional și de a contribui la economia locală, sprijinind industria și companiile din Bihor.\n\nÎn 2022, Oradea a inaugurat noua sală de sport polivalentă, Arena Oradea, un proiect cu o capacitate de 5.000 de locuri și o valoare de 27,6 milioane euro. Această investiție aduce sportul și evenimentele mai aproape de orădeni. Arena Oradea oferă tinerilor și sportivilor din județ un spațiu modern pentru a se dezvolta și pentru a atrage competiții naționale și internaționale.\n\nCa premier al României, alături de echipa sa, Nicolae Ciucă a propus măsuri care au îmbunătățit viețile românilor, asigurând stabilitate economică și socială. Salariul minim a fost majorat cu 30%, iar punctul de pensie a crescut cu 24%. Alocațiile de stat au fost mărite cu 20%, sprijinind familiile în creșterea copiilor.\n\nGuvernul a plafonat tarifele la energie și gaze, protejând astfel populația de creșterile de prețuri. Rata de absorbție a fondurilor europene a crescut de la 50% la 80%, facilitând investițiile necesare dezvoltării. Investițiile străine directe au atins un record de 11 miliarde euro, stimulând creșterea economică și crearea de locuri de muncă.\n\nNicolae Ciucă și-a consacrat întreaga viață slujirii țării, având o carieră militară remarcabilă înainte de a face tranziția către politică. Absolvent al Academiei de Înalte Studii Militare din București, unde a fost șef de promoție, Ciucă a demonstrat o dedicare față de valorile naționale, urcând toate treptele ierarhiei militare și având un rol esențial în teatrele de operații din Afganistan, Angola, Bosnia și Irak. Ca ministru al Apărării Naționale, și ulterior ca prim-ministru, a asigurat creștere economică și stabilitate pentru România, fiind în prezent președinte al Senatului și al Partidului Național Liberal.\n\nAcum candidează la președinția țării. Viziunea sa este una clară: construirea unei Românii prospere și sigure pentru toate familiile, prin politici eficiente și un leadership integru.\n\nFie că vorbim despre investiții în infrastructură, sănătate sau educație, fie despre măsuri de susținere a economiei și protejare a populației, Ciucă reprezintă stabilitatea, democrația și dezvoltarea dorită de români.\n\nAlegerile din 2024 reprezintă o oportunitate de a alege un președinte cu viziune și experiență, care știe să pună interesul național mai presus de orice. Nicolae Ciucă este pregătit să continue dezvoltarea României, sprijinind comunități precum Bihorul, și să ofere stabilitate și un viitor mai bun pentru toți românii.",
        "label": "Crisana"
    },
    {
        "title": "CAS Bihor informează: Coasigurații - condiții și acte necesare",
        "text": "Casa de Asigurări de Sănătate Bihor îi informează pe cei interesați cu privire la demersurile și documentele necesare pentru a beneficia de asigurare medicală de sănătate prin calitatea de coasigurat.\n\nConform legislației în vigoare coasiguratul poate fi soţul, soţia şi părinţii fără venituri proprii, aflaţi în întreţinerea unei persoane asigurate (salariat, persoanele fizice care depun la ANAF Declarația unică prin care optează la plata contribuției de asigurare de sănătate, pensionari, persoane cu handicap, persoane care beneficiază de indemnizație de creștere copil, persoane care beneficiază de indemnizație de șomaj, persoane care beneficiază de venit minim de incluziune etc), care beneficiază de asigurare socială de sănătate fără plata contribuției. \n\n Merită menționat că cei care sunt coasigurați nu pot avea la rândul lor coasigurați iar copiii și tinerii cu vârsta între 18 și 26 de ani, care își continuă studiile, sunt asigurați în mod implicit la serviciile de sănătate, de aceea nu pot avea acest statut.\n\n Asiguratul – salariat care vrea să ia în întreținere ca și coasigurat soția, soțul sau părintele fără venituri, trebuie să se adreseze angajatorului pentru luarea în evidență în vederea raportării coasiguratului sau coasiguraților în declarația unică D112. \n\n În cazul în care până la raportarea în declarația D112 de către angajator, coasiguratul necesită servicii medicale, se va transmite casei de asigurări o adeverință emisă de angajator din care să rezulte calitatea de coasigurat, document în baza căruia se va face înregistrarea în sistem pentru a beneficia de serviciile medicale necesare.\n\n Celelalte categorii de asigurați prevăzute mai sus (în afară de salariați) care doresc să ia în întreținere ca și coasigurat pe soția, soțul sau părintele fără venituri, pot depune sau transmite la casa de asigurări, pentru coasigurați soț soție: certificat de căsătorie, acte de identitate, declarația asiguratului de luare în întreținere a coasiguratului, declarația coasiguratului că nu realizează venituri, pentru coasigurat părinte: certificat de naștere fiu sau fiică (document care dovedește relația de rudenie între fii-părinți), acte de identitate, declarația asiguratului de luare în întreținere a coasiguratului, declarația coasiguratului că nu realizează venituri.\n\n Declaratiile tip se pot accesa pe website-ul CNAS, CJAS, Anunțuri, Bihor (https://cnas.ro/anunturi-2/).\n\n Modalitatea electronică de verificare a calității de asigurat se face prin introducerea de către furnizorii de servicii medicale, medicamente, îngrijiri la domiciliu și dispozitive medicale a codului numeric personal al persoanei care necesită servicii medicale, medicamente și dispozitive medicale în câmpul „CNP” din aplicația instalată pe site-ul CNAS.\n\n În cazul în care persoana care necesită servicii medicale, medicamente, îngrijiri la domiciliu și dispozitive medicale, cu excepția celor din pachetul minim de servicii medicale, apare neasigurată (ca urmare a interogării aplicației menționate mai sus), aceasta va face dovada calității de asigurat cu documente corespunzătoare (adeverință de salariat, declarație unică pentru persoanele fizice plătitoare de contribuție de asigurare de sănătate la ANAF, cupon pensie, cupon sau adeverință de șomer, certificat de încadrare în grad de handicap, adeverință de la primării pentru beneficiarii de venit minim de incluziune, adeverință sau carnet de student, decizie sau adeverință că se află în concediu de creștere copil, adeverință medicală de includere în program national de sănătate, adeverință medicală pentru femei însărcinate, lăuze etc).",
        "label": "Crisana"
    },
    {
        "title": "Put Your Hands Up for Oradea! Celebrul DJ olandez Fedde Le Grand vine la Oradea Nights Festival (VIDEO)",
        "text": "Tinerii orădeni merită un festival doar al lor, par să spună organizatorii Oradea Nights Festival, care-l prezintă drept „cel mai cool eveniment urban”. La ediția a doua, „headliner” va fi DJ-ul Fedde Le Grand, ascultat, premiat și chemat la festivaluri.\n\nPe scenă vor urca, însă, mai mulți artiști, pe mai multe gusturi, în două nopți care se anunță tentante pentru cei aflați în căutare de distracție.\n\nOradea Nights Festival 2024 se va desfășura pe 1 și 2 noiembrie, la sala polivalentă a orașului, Oradea Arena.\n\nEvenimentul este organizat de Primăria locală, prin Visit Oradea, cu partenerii din Uniunea Studenților din Oradea - USO, Consiliul Județean al Elevilor Bihor și Hive Events.\n\n„După succesul înregistrat de prima ediție Oradea Nights Festival, în 2023, festivalul revine toamna aceasta cu o nouă ediție cel puțin la fel de spectaculoasă și plină de energie. (...) Așa cum deja s-au obișnuit de la prima ediție ON festival, elevii și studenții vor avea parte de două zile de distracție cu un mix de genuri muzicale, de la house music, la pop și trap”, au transmis reprezentanții Visit Oradea.\n\nCap de afiș al acestei ediții este Fedde Le Grand , DJ și producător muzical din Țările de Jos, care a lansat piese cu ritmuri care au provocat „dependență”, au devenit hituri internaționale - cum ar fi „Put Your Hands Up for Detroit” și „Let Me Think about It” (ft. Ida Corr) - și i-au adus mai multe premii, inclusiv unul oferit de MTV.\n\nFedde Le Grand continuă să-și încânte fanii în cluburi și la festivaluri, ca Tomorrowland și Mysteryland, cu piese proprii și cu mixuri ale unor piese în vogă, iar în seara de 1 noiembrie va urca pe scena care va fi amenajată în Oradea Arena.\n\nOrganizatorii au anunțat și o mulțime de alți invitați din lumea muzicală românească, unii dintre ei cu versuri provocatoare, dar „trendy”, bine poziționați în preferințele adolescenților și tinerilor.\n\nCum se obișnuiește și la alte festivaluri, deocamdată nu s-a anunțat „împărțirea” acestora pe zile și pe ore, acest lucru urmând să fie dezvăluit în apropierea evenimentului.\n\nPe scena ON Fest vor urca astfel Irina Rimes - care continuă să-și răsfețe fanii cu hituri, unele cu influențe folclorice, cel mai recent fiind „Dudadu” -, rapperii Azteca, Ian și OG Eastbull, precum și Erika Isac, aflată pe val după hituri ca „Macarena” și „Femei în Parlament”, ce pun pe tapet rolurile femeilor în societate și în relație cu bărbații. O tânără cu numele de scenă DJ Mă-ta va mixa și ea în cadrul festivalului de la Oradea.\n\nDe asemenea, orădenilor le vor cânta Nouă Unșpe, numele de scenă al cântărețului Alexandru Ghinea, care a studiat vioara și pianul, iar acum cântă un melanj de muzică pop și hip-hop. Au fost invitați și mai mulți orădeni, rapperi ori DJ: Rafoo, Vladimir, Din Subsol, Kaya V, Apli, Bewitched, Magui.\n\nLa ON Fest, oaspeții vor găsi jocuri arcade, gaming corner, zone de „chill” și standuri cu tatuaje temporare. „Și la această ediție vom avea parte de cornerul special al echipelor CSM și FC Bihor, dar și un sneakers corner cu exponate din ediții faimoase. În cadrul festivalului va fi amenajată, de asemenea, o zonă de street food, precum și baruri cu băuturi alcoolice și răcoritoare”, transmit organizatorii. Merită spus că tinerii sub 18 ani vor avea brățări de alte culori, care vor permite doar achiziția de băuturi răcoritoare.\n\nBilete s-au pus în vânzare pe onfestival.ro și livetickets.ro, iar elevii și studenții beneficiază de prețuri speciale. Pentru aceștia, tichetul pentru o zi costă 100 de lei, iar cel pentru tot festivalul, 170 lei. Pentru celelalte persoane, biletul pentru o zi de festival costă 180 de lei, iar abonamentul 300 de lei.\n\nOrganizatorii subliniază că accesul pentru studenți și elevi se va efectua și în baza carnetului care le atestă statutul. De asemenea, minorii cu vârste mai mici de 14 ani pot intra numai însoțiți de un părinte, care își asumă responsabilitatea pentru copilul lui pe durata participării la ON Fest.",
        "label": "Crisana"
    },
    {
        "title": "FC Bihor a cedat cu scorul de 1-2 jocul de la Mioveni",
        "text": "Deşi au început foarte bine jocul şi au deschis scorul încă din minutul 3, fotbaliştii de la FC Bihor au trebuit să se recunoască învinşi sâmbătă, la Mioveni, unde au disputat meciul din cadrul etapei a 13-a a campionatului Ligii a II-a.\n\nPartida CS Mioveni – FC Bihor s-a încheiat cu scorul de 2-1 pentru gazde, după ce la pauză s-a consemnat egalitate, 1-1.\n\nA fost primul joc pe banca tehnică pentru antrenorul principal Gheorghe Ghiţ, care a început cu câteva modificări în primul 11. El nu s-a putut baza însă la acest meci pe portarul Ricardo Accinelli, care a fost suspendat, şi pe Robert Curescu, accidentat.\n\nRoş-albaştrii au început foarte bine disputa şi în minutul 3 au izbutit chiar să marcheze, după o minge trimisă lung în față de Ioan Filip, înspre stânga. Fundaşul gazdelor Nicolae Corbu a preluat larg, iar înaintea sa a ajuns la balon Albert Stahl, care l-a fentat pe Corbu, a trecut apoi și de Garutti, a pătruns în careu și l-a învins pe portarul gazdelor, Flavius Croitoru, cu un șut din 8 metri, la colțul scurt.\n\nArgeşenii au avut reacţie după primirea golului şi în minutul 10 Remus Guțea, intrat pe partea stângă în careu, a șutat, dar portarul Ionuţ Rus a scos de sub transversală.\n\nEgalarea a venit în minutul 20, după o fază rapidă a celor de la Mioveni. Valentin Coșereanu a avansat pe dreapta și a centrat în careu, iar, din 7 metri, Remus Guțea a trimis în dreapta portarului.\n\nPână la pauză gazdele au mai avut două încercări de a pune în pericol poarta orădeană, dar şutul lui Coşereanu, din minutul 30, din centrul careului, a fost în blocaj şi mingea a fost respinsă în corner, pentru ca în minutul 38, după centrarea lui Florentin Puiu de pe dreapta, Remus Guțea, singur la bara a doua, s-a împiedicat în minge.\n\nÎn repriza a doua, gazdele au început mai bine, iar în minutul 60, după o centrare de pe partea dreaptă a lui Florentin Puiu, Alexandru Core a şters balonul cu capul, iar mingea a trecut puţin pe lângă poartă.\n\nGolul al treilea al jocului a fost înscris în minutul 61 tot de echipa argeşeană, în urma unei lovituri de la colţul terenului. Coșereanu a centrat în careu, iar Rafael Garutti a reluat cu capul din 8 metri și a trimis lângă bară, portarul Ionuţ Rus fiind învins pentru a doua oară.\n\nDupă primirea golului doi, formaţia bihoreană a încercat să reacţioneze, însă nu a reuşit să pună în real pericol poarta adversă, iar jocul s-a încheiat cu scorul de 2-1 pentru cei de la Mioveni, care au obţinut trei puncte preţioase în clasament.\n\nFC Bihor, în pofida înfrângerii, rămâne pe locul 16, cu 11 puncte.\n\n„A fost un meci pe care, cu mai multă atenţie, puteam să-l câştigăm. Am început bine, dar am luat gol pe o greşeală defensivă, după care am avut momente bune dar am luat un al doilea gol, după o lovitură de cap din careu. După primirea acestui gol am avut o atitudine bună, dar foarte greu am reuşit să le punem probleme. Mă nemulţumeşte primirea celor două goluri. Până la urmă fotbalul se joacă pe goluri, dacă greşeşti poţi să plăteşti, iar de această dată adversarul a fost speculativ şi a marcat din cele două ocazii pe care le-a avut”, a declarat, la finalul partidei, antrenorul principal al echipei FC Bihor, Gheorghe Ghiţ.\n\nCS Mioveni: Fl. Croitoru (cpt.) – N. Corbu (min. 18 Fl. Puiu), R. Garutti, Al. Core, A. Șerban – V. Coșereanu (min. 69 Ov. Duțan), Al. Răuță, A. Panait, R. Guțea (min. 86 I. Vencu) – S. Bustea (min. 69 I. Șerban) şi N. Zamura. Rezerve neutilizate: M. Bădescu – A. Răuță, R. Bădescu, A. Militaru şi Cr. Lazăr. Antrenor: Dragoș Stroe\n\nFC Bihor: I. Rus – C. Jurj (min. 81 A. Chirițoiu), A. Gal, D. Giafer, L. Ioviță (min. 69 I. Ban) - R. Farcaș (min. 69 Gunie), I. Filip – Al. Stahl, A. Moga (min. 83 S. Cucu), G. Gitye - Hora (cpt.). Rezerve neutilizate: S. Bob – Sg. Jurj, A. Nica, Al. Băican şi Ad. Gîdea,\n\n Antrenor: Gheorghe Ghiț\n\nAu arbitrat: Ionuț Constantinescu (Galaţi) - Victor Făinaru (Giurgiu) și Laurențiu Anghel (Craiova). Arbitru de rezervă: Adelin Pavel (Osica de Jos – Olt). Observator arbitri: Irina Mîrț (Bucureşti). Delegat joc: Florentin Barbu (Giurgiu).\n\nÎn etapa viitoare, peste două săptămâni, FC Bihor va juca pe teren propriu, în compania celor de la Corvinul Hunedoara.\n\nDupă această etapă, campionatul se va întrerupe, pentru a face loc echipelor naţionale.",
        "label": "Crisana"
    },
    {
        "title": "Franța. Președintele a numit un prim-ministru, la două luni după alegerile anticipate: Michel Barnier - Zi de Zi",
        "text": "Franța. Președintele a numit un prim-ministru, la două luni după alegerile anticipate: Michel Barnier\n\nFranța. Președintele a numit un prim-ministru, la două luni după alegerile anticipate. Michel Barnier a fost negociatorul-șef al UE pentru Brexit și, în prezent, este membru al partidului Les Républicains, de dreapta.\n\nMichel Barnier a fost ministru de patru ori și comisar european de două ori, iar între 2016 și 2019 a fost negociator-șef al UE pentru Brexit, poziție din care a pregătit, alături de guvernul britanic, retragerea Regatului Unit din Uniunea Europeană.\n\nAnaliștii politici sunt de părere că Barnier va avea o misiune dificilă – să formeze un cabinet care să poată guverna fără un sprijin real în parlament, care este divizat în trei mari blocuri politice, niciunul cu o majoritate clară.\n\nMichel Barnier (73 de ani) va fi cel mai în vârstă prim-ministru de la instaurarea Republicii a V-a (în 1958) și îi va urma lui Gabriel Attal, care la momentul numirii avea 34 de ani, ceea ce l-a făcut cel mai tânăr prim-ministru francez din istorie.\n\nÎn 2021, Barnier și-a anunțat intenția de a candida la alegerile prezidențiale, iar una din temele sale de discurs a fost controlarea imigrației. Totuși, el nu a fost nominalizat de partid pentru cursa prezidențială.",
        "label": "Crisana"
    },
    {
        "title": "Retrospectiva săptămânii, prin ochii lui Bihorel: Vicele de la Consiliul Județean se simte bine între țărani",
        "text": "Ca de obicei, Bihorel are propria sa variantă despre evenimentele petrecute săptămâna trecută:\n\nVio către Ghiusi: „O, ce veste minunată! Clădirea Filarmonicii nu mai trebuie retrocedată!”. „Să fiți voi sănătoși! Prost nu este ăla care cere, ci ăla care dă. Noi oricum ne-am scos pârleala cu Palatul Baroc. Și dacă nu interveneau niște tâmpiți de avocați, azi și Policlinica Mare, și Colegiul Eminescu erau ale noastre”.\n\nTrei jandarmi și-au scos concedii medicale pentru a merge ca mercenari în Africa. Unul dintre ei, care e și șef la motocicliști, a explicat că nu s-a comis nicio ilegalitate. „E fals că nu am fost bolnavi. Pot să vă spun și de ce boală am suferit. Avem toți trei boală pe trupele paramilitare din Congo, care atacă populația civilă”.\n\nVicele de la Consiliul Județean a ajuns consilier local la țară. „Nu văd în asta nicio retrogradare, că și înainte mă simțeam bine între țărani”. „Dar se pare că veți merge în Parlament, pentru că aveți asigurat un loc eligibil la Deputați”. „Și acolo mă voi simți la fel de bine, tot între țărani”.\n\nFestivalul D-ale Porcului va avea o particularitate. Anul acesta, fiind an electoral, se va ține un concurs de preparat porci, între partide. Organizatorul mi-a explicat: „Am vrut să-i sensibilizez cumva pe politicieni. Sincer, eu anul acesta am vrut să schimb numele festivalului în D-ale porcilor”.\n\nDeclarații ale celui mai rapid pianist din lume: „Am reușit să bat recordul, de față cu o comisie, totul e filmat și parafat”. „Știi până când vei rămâne cel mai rapid?”. „Cred că până când Usain Bolt se va apuca să cânte la pian. Atunci el va deveni cel mai rapid pianist”.\n\nLa final de mandat, Birtașul a făcut un gest creștinesc. A dat bisericilor terenurile de sub clădiri. „Prin asta sper că am făcut un gest reparator. Asta, pentru că acum aproape 200 de ani Cuza le-a luat bisericilor toate pământurile. Dar am cerut să respecte o regulă de bază: casa parohială să nu fie mai înaltă ca lăcașul de cult”.\n\nConsiliul Județean vrea să cumpere 24 de autobuze electrice, pentru navetiști. Degeaba, că nu vor găsi șoferi! Cine-i prost să conducă fără să poată fura motorină?\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "Finanțare de peste 28.000.000 lei - Invesții pentru centre de zi și rezidențiale",
        "text": "A fost aprobată suma de 28.047.698,75, pentru decontarea cheltuielilor de investiţii şi reparaţii capitale pentru șase centre din Oradea și Bihor.\n\n\n\n Agenția Județeană pentru Plăți și Inspecție Socială Bihor informează că, în conformitate cu prevederile Ordinului nr. 2.765 / 2012 - privind aprobarea Metodologiei de înregistrare şi evaluare a solicitărilor de finanţare a unor cheltuieli de investiţii şi reparaţii capitale pentru centrele de zi şi rezidenţiale din bugetul Ministerului Muncii, Familiei şi Protecţiei Sociale, precum şi de decontare a finanţării, persoanele fizice sau persoanele juridice, furnizori de servicii sociale, acreditaţi în condiţiile legii au solicitat finanţarea cheltuielilor de investiţii şi reparaţii capitale pentru centrele de zi şi rezidenţiale din bugetul Ministerului Muncii și Solidarității Sociale.\n\n Procedura de evaluare a solicitărilor şi de selecţionare a beneficiarilor s-a realizat în trei etape, după cum urmează: etapa I - Evaluare şi selecţionare iniţială. Aceasta a fost realizată la nivelul Agenției Județene pentru Plăți și Inspecție Socială, şi a constat în verificarea documentaţiei depuse şi a încadrării sumelor solicitate în limitele prevăzute de prezenta metodologie; etapa a II-a - Evaluare de teren, realizată tot la nivelul AJPIS şi a constat în efectuarea investigaţiei de teren prin verificarea la faţa locului a celor declarate de solicitant, conform documentaţiei depuse; etapa a III-a - Evaluare şi selecţionare suplimentară. Aceasta s-a realizat la nivelul Ministerului Muncii și Solidarității Sociale şi a constat în departajarea solicitărilor atunci când, după etapa I și II, solicitările selectate depăşesc bugetul alocat. \n\n După parcurgerea celor trei etape, a fost aprobată suma de 28.047.698,75, pentru decontarea cheltuielilor de investiţii şi reparaţii capitale pentru următoarele centre (denumirea obiectivului): Centrul de îngrijire și asistență a persoanelor adulte cu dizabilități Cighid, Căminul pentru persoane vârstnice Vasiliada, Serviciul Centrul rezidențial Casa Frențiu, Căminul pentru persoane vârstnice Casa Mariei, Căminul pentru persoane vârstnice Casa Mariei 2 și Căminul de Bătrâni Sfântul Anton. \n\n Conducerea AJPIS Bihor, în calitate de reprezentant al Ministerului Muncii și Solidarității Sociale ca și autoritate contactantă, împreună cu reprezentanții centrelor în calitate de contractor, au încheiat contractele de finanţare nerambursabilă.",
        "label": "Crisana"
    },
    {
        "title": "La Oradea, în Parcul Tehnologic și Științific - Marea Aventură Digitală",
        "text": "Weekendul care vine va fi unul special pentru copiii care iubesc tehnologia. Parcul Tehnologic și Științific va gădui, sâmbătă, prima ediție a Marii Aventuri Digitale în România, o inițiativă educațională nouă, pentru elevii din clasele III-IV și V-VI.\n\nEvenimentul va avea loc pe 9 noiembrie la nivel național și încurajează copiii să exploreze lumea tehnologiei prin jocuri logice și provocări digitale. Competiția se desfășoară simultan în mai multe școli din toată țara. Câștigătorii la nivel național vor avea parte de experiențe inedite, printre care și ocazia de a vizita birourile companiei Google România.\n\nÎn Marea Aventură Digitală, echipe de câte trei elevi vor lucra împreună să ajute un mic robot prietenos, care și-a pierdut drumul spre Pământ, să navigheze în lumea noastră digitală.\n\nȘcolile care găzduiesc competiția, din orașe precum: Brașov, București, Cluj-Napoca, Constanța, Craiova, Deva, Galati, Iași, Oradea, Ploiești, Sibiu, Suceava, Zalău, Timișoara, Turda sunt listate în formularul de înscriere de pe site-ul mareaaventuradigitala.ro.\n\nÎn Oradea, Marea Aventură Digitală va avea loc la Parcul Tehnologic și Științific (str. Ceyrat, nr. 4), pe 9 noiembrie, începând cu ora 9.30, până la 11.30, urmată și de o premiere locală.\n\nConcursul completează misiunea Logiscool și a Fundației pentru Educație Digitală, de a-i ajuta pe elevi să dobândească și să își dezvolte competențele digitale, prin metode interactive și cu un curriculum recunoscut internațional, adaptate nevoilor lumii digitale de astăzi și de viitor.\n\nÎnvățarea competențelor digitale este esențială pentru copiii din ziua de azi, deoarece le dezvoltă abilități de gândire critică, creativitate și rezolvare de probleme, pregătindu-i pentru o lume tot mai axată pe tehnologie. Competiția este unică și prin faptul că nu necesită pregătire specială, ci se bazează pe cunoștințele și abilitățile logice dobândite în viața de zi cu zi, punând accent pe colaborare și nu pe spiritul competitiv al concursurilor standard.\n\nEvenimentul este organizat de Fundația pentru Educație Digitală (FpED România) și Foundation for Digital Knowledge (fundația internațională), prin Logiscool România",
        "label": "Crisana"
    },
    {
        "title": "Sportivii de la CSM Oradea, alături de polițiști în lupta antidrog - Fără bariere, despre droguri",
        "text": "În cadrul unui eveniment inedit, alături de polițiști, sportivii de la CSM Oradea, implicați în lupta antidrog, au oferit tinerilor sportul, ca alternativă sănătoasă la consumul de droguri. În același cadru informal, un fost dependent a împărtășit tinerilor adevărul despre consumul de droguri.\n\nSub genericul „Fără bariere, despre droguri - un dialog interactiv cu tinerii”, polițiștii Compartimentului de Analiză și Prevenire a Criminalității din Bihor au organizat o serie de întâlniri interactive, în spații informale, destinate adolescenților. În cadrul întâlnirilor informale, tinerii au avut ocazia ca, într-o atmosferă destinsă, să interacționeze cu polițiștii de la prevenire și invitații acestora. Pentru a oferi tinerilor informații corecte și relevante, care contribuie la dezvoltarea unor abilități de viață sănătoase și să promoveze alternative pozitive la consumul de substanțe psihoactive, polițiștii au invitat la întâlnirile informale cu adolescenții, polițiști de la crimă organizată, specializați în lupta antidrog, medici, psihologi, foști consumatori de droguri.\n\nAstfel, luni, 11 noiembrie, peste 100 de adolescenți și profesori, din 10 unități școlare din municipiul Oradea, au dialogat cu polițiștii de la prevenire și invitații acestora, despre consecințele legale ale consumului de droguri, precum și influența anturajului și grupului de prieteni, identificate de tineri ca fiind printre principalii factori care determină consumul de droguri, pe fondul dorinței de a fi acceptați. Prima parte a întâlnii s-a derulat sub genericul „Sportul contra drogurilor”, invitații polițiștilor de la prevenire fiind patru jucători de baschet de la echipa de baschet CSM Oradea, respectiv Bobe Nicolescu, căpitanul echipei orădene și al echipei naționale de baschet, Andrei Topai, Matei Sere și Luca Năstruț. Sportivii s-au alăturat polițiștilor în demersurile lor de a preveni consumul de droguri, promovând activitatea fizică în interacțiunea cu tinerii, încurajând mișcarea și oferind sportul ca o alternativă sănătoasă de a petrece timpul liber și de a evita consumul de droguri. Sportivii prezenți, modele pentru tineri, au transmis mesaje puternice adolescenților prezenți în sală și au răspuns, cu generozitate, întrebărilor tinerilor, prezentând beneficiile unui stil de viață sănătos.\n\nDe altfel, Bobe Nicolescu nu este la prima colaborare cu polițiștii de la prevenire din Bihor. În anul 2019, acesta, la vremea respectivă tot căpitan al echipei naționale de baschet a României, alături de întreaga echipă de baschet CSM Oradea, a participat la crearea unui film preventiv despre bullying, realizat de polițiștii de la prevenire din Bihor, vizionat de atunci de mii de ori, de adolescenții cu care interacționează polițiștii de la prevenire, în cadrul acțiunilor preventive.\n\nDe asemenea, la întâlnirea de luni, elevii au avut oportunitatea de a asculta mărturia unui fost consumator de droguri, în prezent încarcerat în Penitenciarul Oradea. Acesta a împărtășit tinerilor din experiențele sale personale, oferindu-le o perspectivă autentică și emoționantă asupra impactului devastator al consumului de droguri. Cu onestitate și vulnerabilitate, fostul consumator a descris cum a început să folosească droguri, ce l-a determinat să continue și cum acest obicei periculos i-a afectat viața. Mărturia sa a inclus detalii despre deteriorarea relațiilor cu familia și prietenii, dificultățile financiare și problemele de sănătate pe care le-a întâmpinat. Prin relatarea sinceră a experiențelor sale, a subliniat cât de ușor este să fii prins în capcana dependenței și cât de greu este să scapi de ea. De asemenea, a accentuat importanța alegerilor corecte și a căutat să descurajeze tinerii de la a încerca substanțe interzise, oferindu-le un exemplu viu al consecințelor negative pe care drogurile le pot avea asupra vieții unui individ.\n\nÎn activitățile preventive au fost implicați și alți reprezentanți ai Grupului de Lucru Interinstituțional pentru prevenirea consumului de droguri în județul Bihor, care activează sub coordonarea Inspectoratului de Poliție Județean Bihor, respectiv reprezentanți ai Penitenciarului Oradea, reprezentanți ai Inspectoratului Școlar Județean Bihor, precum și ai Direcției de Sănătate Publică Bihor.",
        "label": "Crisana"
    },
    {
        "title": "Directorul executiv al serviciului Telegram, Pavel Durov, a fost arestat în Franţa - Zi de Zi",
        "text": "Miliardarul Pavel Durov, CEO al aplicaţiei de mesagerie Telegram, a fost arestat pe aeroportul Bourget din apropiere de Paris sâmbătă seara, informează TF1 şi BFMTV, citând surse sub acoperirea anonimatului, conform Reuters și News.ro.\n\nReţeaua Telegram, deosebit de influentă în Rusia, Ucraina şi republicile fostei Uniuni Sovietice, este clasată ca una dintre principalele platforme de social media după Facebook, YouTube, WhatsApp, Instagram, TikTok şi WeChat. Aceasta îşi propune să atingă un miliard de utilizatori în următorul an.\n\nCu sediul în Dubai, Telegram a fost fondată de Pavel Durov. În vârstă de 39 de ani, acesta s-a născut în Rusia, ţară pe care a părăsit-o însă în 2014 după ce a refuzat să se conformeze cererilor guvernului de a închide comunităţile care făceau opoziţie pe platforma sa de social media VK, pe care a vândut-o.\n\nÎn momentul arestării sale în Franţa, pe pista aeroportului Bourget, Durov călătorea la bordul avionului său privat, a relatat TF1. El venea din Azerbaidjan, era însoţit de un bodyguard şi de o femeie şi a fost arestat în jurul orei locale 20:00 (21:00, ora României). Potrivit BFMTV, el are şi cetăţenie franceză.\n\nDurov era vizat de un mandat de arestare în Franţa în cadrul unei anchete preliminare a poliţiei deschise pentru lipsa moderării de conţinut pe Telegram, ceea ce, în opinia poliţiei, a permis ca activitatea infracţională să continue nestingherită pe platforma sa criptată, fiind vorba inclusiv de spălare de bani, trafic de droguri şi partajarea de conţinut pedofil, infracţiuni de care Durov s-ar face complice în calitatea sa de şef al platformei.\n\nDupă ce Rusia şi-a lansat invazia în Ucraina în 2022, Telegram a devenit principala sursă de conţinut nefiltrat – şi uneori explicit şi înşelător – pentru ambele părţi din război şi pentru politica din jurul conflictului. Aplicaţia a devenit mijlocul preferat de comunicare pentru preşedintele Ucrainei, Volodimir Zelenski, şi pentru oficialii săi. De asemenea, Kremlinul şi guvernul rus o folosesc pentru a-şi disemina ştirile. Este, totodată, unul dintre puţinele platforme în care ruşii pot accesa ştiri despre război.\n\nDurov, a cărui avere a fost estimată de Forbes la 15,5 miliarde de dolari, a declarat că unele guverne au încercat să facă presiuni asupra sa, dar aplicaţia, care are acum 900 de milioane de utilizatori activi, ar trebui să rămână o „platformă neutră” şi nu un „jucător în geopolitică”.\n\nDe la emiterea mandatului de căutare pe numele său, valabil doar în Franţa, miliardarul franco-rus a evitat să mai vină în Franţa şi Europa, potrivit TF1. El se afla mai frecvent în Emiratele Arabe Unite, în ţările fostei Uniuni Sovietice şi în America de Sud. Prin urmare, prezenţa sa la Le Bourget este o enigmă deocamdată.\n\nAmbasada Rusiei în Franţa a declarat agenţiei ruse de ştiri de stat TASS că nu a fost contactată de echipa lui Durov, dar că a luat măsuri „imediate” pentru a clarifica situaţia.\n\nReprezentantul Rusiei la organizaţiile internaţionale de la Viena, Mihail Ulianov, şi alţi câţiva politicieni ruşi s-au grăbit să acuze Franţa că acţionează ca o dictatură. „Unele persoane naive încă nu înţeleg că, dacă joacă un rol mai mult sau mai puţin vizibil în spaţiul informaţional internaţional, nu este sigur pentru ele să viziteze ţări care se îndreaptă spre societăţi mult mai totalitare”, a scris Ulianov pe X.\n\nMai mulţi bloggeri ruşi au făcut apel la proteste la ambasadele Franţei din întreaga lume duminică la prânz.\n\nAnchetatorii de la ONAF (Oficiul Naţional de Luptă Antifraudă, ataşat Departamentului Vamal din Franţa) au spus că Durov urma să fie prezentat unui judecător de instrucţie sâmbătă seara, înainte de o eventuală punere sub acuzare, duminică, pentru o serie de infracţiuni: terorism, droguri, complicitate, fraudă, spălare de bani, manipulare de bunuri furate, conţinut pedofil, etc. „Pavel Durov va ajunge cu siguranţă în arest preventiv”, a comentat un anchetator pentru TF1/LCI. „Pe platforma sa, el a permis comiterea unui număr incalculabil de infracţiuni şi delicte şi nu a făcut nimic pentru a modera (conţinutul) sau pentru a coopera (cu autorităţile)”, a spus o sursă apropiată cazului.\n\nNu există nicio îndoială că acesta va fi plasat în arest preventiv în urma inculpării sale. Pavel Durov, un miliardar, dispune de mijloace considerabile pentru a fugi, iar garanţiile sale de reprezentare îi vor convinge cu greu pe judecători, arată TF1.\n\nPentru anchetatori, această investigaţie cu rezonanţă internaţională are mai multe obiective. În primul rând, este menită să stăvilească activitatea infracţională, să aibă ecou şi să descurajeze autorii de infracţiuni care, până în prezent, schimbau mesaje nestingheriţi pe Telegram. În al doilea rând, urmăreşte să pună presiune pe ţările europene pentru a-şi intensifica eforturile comune de a pune la punct sistemul de mesagerie securizat în ceea ce priveşte problemele legate de terorism, menţionează TF1.\n\nTelegram este un conglomerat de conţinut infracţional. În prezent, de pildă, platforma este în atenţia publică pentru că difuzează ilegal meciurile din Ligue 1. Însă pe acest serviciu de mesagerie criptată, numeroase conturi sunt utilizate de crima organizată. Pe lângă terorism, cei mai periculoşi infractori pedofili folosesc Telegram pentru a face schimb de conţinut. „De-a lungul anilor, a devenit platforma numărul 1 pentru crima organizată”, spune un anchetator citat de TF1.",
        "label": "Crisana"
    },
    {
        "title": "CSM Oradea a pierdut în ultima secundă jocul cu CSM Vaslui din Cupa României la handbal masculin",
        "text": "Handbaliştii de la CSM Oradea au făcut un meci bun miercuri seară, la Arena Antonio Alexe, în optimile de finală ale Cupei României şi au fost aproape de o mare surpriză.\n\nEchipa bihoreană a primit replica formaţiei prim-divizionare CSM Vaslui şi a cedat la limită, după ce a primit în ultima secundă a jocului golul care a adus victoria şi calificarea echipei moldovene, scor final 29-30.\n\nMeciul a fost foarte disputat, dârz, cu o echipă orădeană dornică de a demonstra în faţa unui adversar venit din prima ligă.\n\nCei de la Vaslui au deschis scorul, dar CSM Oradea a reuşit să întoarcă situaţia de partea sa şi să conducă cu 5-4. A fost însă singura dată când trupa bihoreană s-a aflat la conducere în prima repriză, pentru că mai apoi vasluienii au înclinat încet balanţa de partea lor, pentru a intra în pauză în avantaj cu scorul de 15-12.\n\nÎn repriza secundă, deşi Oradea a marcat primul gol, au urmat câteva minute total nefavorabile gazdelor, în timp ce oaspeţii s-au distanţat la 13-18.\n\nElevii antrenorului Cosmin Liberţ au avut o bună reacţie şi au revenit spectaculos, apropiindu-se la două goluri, 17-19. Din acest moment situaţia a rămas strânsă pe tabelă până către final, când cei de la Vaslui s-au distanţat la patru goluri, scor 24-28. Din acel moment a urmat o cursă de urmărire a orădenilor, care au ajuns la un singur gol, scor 27-28, în minutul 57. CSM Vaslui a înscris pentru se duce în avantaj la două goluri, dar Oradea a avut o reacţie foarte bună şi a înscris de două ori, pentru a restabili egalitatea, scor 29-29, când mai era un minut şi 15 secunde de joc.\n\nVasluienii au încercat să marcheze imediat, dar nu au reuşit. Cu 18 secunde înainte de final, antrenorul lor, Gabriel Arnăutu, a cerut time-out. După reluare, oaspeţii au obţinut două aruncări de la nouă metri, iar chiar în ultima secundă, pe aruncarea finală, echipa moldoveană a reuşit să înscrie şi să îşi adjudece victoria cu scorul de 30-29. Astfel, cei de la Vaslui merg în sferturile de finală, în timp ce orădenii se opresc în optimile cupei.\n\n„Îmi felicit echipa pentru abordare, pentru determinare, pentru joc. Cred că ne-am ridicat la nivelul unei echipe de primă ligă. În rest, faptul că am luat gol în ultima secundă, se întâmplă, se întâmplă şi la Campionate Mondiale şi Europene. Acum, rămânem cu regretul că nu am terminat egal, cine ştie, poate la aruncările de la 7 metri, poate aveam mai mult noroc. Felicit şi echipa din Vaslui şi le doresc succes pe mai departe”, a declarat, la finalul jocului, antrenorul Cosmin Liberţ.\n\nÎn jocul de miercuri seară, de la CSM Oradea, Benjamin Szabo a fost cel mai eficace, cu 7 goluri marcate, în timp ce Adrian Urdă și Albert Vizitiu au marcat câte 6 goluri, Marius Negru a înscris de 4 ori, Paul Oarga şi-a trecut şi el în cont 3 goluri, Constantin Bran a avut 2 reuşite, iar Alexandru Farcaş, care a revenit după o accidentare, a înscris o dată de la 7 metri.\n\nDe la CSM Vaslui, Andrei Yashchanka a fost cel mai eficace, cu 10 goluri înscrise, în timp ce Robert Furak și Arnad Hamzic au marcat de câte 4 ori.\n\nOptimile de finală ale Cupei României la handbal masculin:",
        "label": "Crisana"
    },
    {
        "title": "Pescari de elită: Doi orădeni se află în lotul României pentru Campionatul mondial de pescuit urban (FOTO)",
        "text": "Anul viitor, la Campionatul mondial de pescuit urban, dedicat pescarilor care își aruncă undițele în orașe, vor fi prezenți și doi orădeni.\n\nMarian Potioc și Attila Kerekes s-au clasat pe poziții bune în campionatul național de și vor merge în America pentru a concura cu pescari din toată lumea. În plus, Kerekes s-a calificat și la Campionatul mondial de pescuit păstrăvi.\n\nReușita celor doi confirmă că Oradea este o pepinieră de pescari profesioniști, ajutați de faptul că orașul este străbătut de Crișul Repede, un râu încă perfect pentru pescuit...\n\nÎn octombrie, la Orșova, a avut loc finala campionatului național de street fishing, ramură a pescuitului sportiv practicată doar pe râuri din orașe. Necunoscătorii ar putea crede că pescuitul, una dintre cele mai vechi activități practicate de om pe pământ, este un lucru banal, însă împătimiții știu că nu e așa. Tehnica și echipamentele folosite de pescarii care practică acest sport pe o apă curgătoare sunt diferite față de cei care aruncă momeala pe un lac.\n\nPe lângă ocupanții podiumului, campionatul național a avut de fapt mai mulți câștigători, pentru că primii șase pescari din clasament și-au asigurat un loc în lotul României pentru Campionatul mondial de pescuit urban, programat anul viitor pe coasta de est a Americii, țară care a și lansat această competiție.\n\nUnul dintre cei șase este orădeanul Marian Potioc , pescar înrăit de peste cinci decenii. „Pescuiesc de când eram copil mic. Am copilărit lângă Criș, pe Splaiul Crișanei, și tata m-a învățat să pescuiesc”, povestește bărbatul, acum în vârstă de 57 de ani.\n\nMarin lucrează ca supervizor la o multinațională, iar timpul liber și-l dedică pescuitului. Deși soția lui nu-i împărtășește pasiunea, îl însoțește adesea, amândoi bucurându-se de natură, avantajul cel mai mare al pescuitului, cum spune și orădeanul: „Când stau în natură și pescuiesc, indiferent că mă aflu pe Criș sau în afara orașului, sunt cel mai relaxat; nu mai aud gălăgia, îmi curăț gândurile”.\n\nDe trei ani, Marin participă și la competiții, la care inițial s-a înscris cu timiditate. Chiar dacă sportul este vechi și practicanții sunt mulți, în România concursurile s-au dezvoltat abia în ultimul deceniu, după ce mai multe asociații și-au asumat rolul de organizatori, combătând astfel inactivitatea Federației de Pescuit Sportiv.\n\nConcurent întâi la competiții locale organizate de Grupul Pescarilor Sportivi Orădeni, iar apoi la cele regionale, Marin a ajuns anul acesta în finala campionatului național, unde s-a clasat pe locul 4.\n\nAsta i-a asigurat un bilet pentru campionatul mondial, la care acum se gândește cu entuziasm. „Sunt așteptări mari, pentru că anul trecut România a ieșit campioană mondială”, zice Marin.\n\nÎn lotul României și-a câștigat un loc, ca rezervă, și un alt orădean, Kerekes Attila (35 de ani). Și el pescuiește din copilărie și doar în timpul liber care îi rămâne după muncă, bărbatul lucrând ca gestionar la o firmă locală.\n\n„Aveam vreo 6-7 ani când am primit o jucărie unde trebuia să prind pești cu niște magneți. Probabil asta mi-a dat un impuls, iar cum bunicul, tata și unchiul meu erau pescari, n-a fost greu să mă apuc. Mai mult mergeam cu bunicul la pescuit, care mă ducea ca să petrec timp în aer liber, nu în casă”, povestește Attila .\n\nA început să arunce undița tot pe Criș, în Oradea, descoperind de mic secretele lumii acvatice a orașului. „Este un râu bogat în pește, iar dacă pescarii ar respecta regulile și ar reține doar exemplarele mari, permise, ar fi și mai bogat”, zice tânărul.\n\nPescuitul pe râu este pasiunea lui cea mare și îi place să se „bată” cu păstrăvii, pe ape de munte.\n\nÎn ultimii cinci ani, s-a calificat tot de atâtea ori și în lotul național de pescuit păstrăvi, cu care de trei ori s-a și dus la campionatele mondiale. Anul viitor, speră că va ajunge la „mondialul” de păstrăvi programat în Polonia, fiind unul dintre puținii pescari români care se poate mândri că s-a calificat într-un singur an la două întreceri globale.\n\nCea mai mare provocare pentru toți pescarii sportivi este să găsească sponsorii care să le susțină participările la competițiile internaționale, pasiunea lor nefiind defel sprijinită de statul român.\n\nPentru că pescuiesc cel mai des acasă, în Oradea, Marin și Attila cunosc Crișul Repede foarte bine. „Cred că îi știu fiecare bolovan”, spune Marin zâmbind. „Adevărul este că noi, orădenii, avem cea mai bună pistă de street fishing. Un râu frumos și foarte curat”, mai spune el. „Este locul nostru de joacă și avem mare noroc cu el”, îl completează Attila.\n\nGrija lor cea mare este că, în viitor, debitul Crișului va continua să scadă din pricina secetei, cei doi pescari spunând că „subțierea” râului se vede de la an la an. „Când eram eu copil, cu totul altul era debitul, mult mai mare”, spune Marin. Un Criș tot mai mic și mai lent, în ciuda numelui, va însemna și un habitat piscicol mai sărac. Astăzi, în apa râului orădean găsesc exemplare de știucă, șalău, somn, biban, clean, chiar și sturioni. „Sunt și lini, iar ei dovedesc că apa este foarte curată, că nu trăiesc în ape murdare”, zice Marin.\n\nCei doi pescari se mândresc și că fac parte dintr-o comunitate tot mai numeroasă. Oradea este orașul cu cei mai mulți pescari participanți în concursuri, după București, iar din acest motiv, dar mai ales datorită cadrului natural perfect asigurat de Criș, în 2027 orașul va fi gazdă pentru campionatul mondial de pescuit urban. „Nu e încă bătut în cuie, dar așa se dorește și așa se fac pregătirile acum”, spune Attila.\n\nPescarii speră că, făcând competițiile lor tot mai cunoscute, numărul tinerilor atrași de acest sport va crește. „Este o pasiune plăcută, socializezi, stai în natură, nimic rău nu poți învăța din pescuit”, mai zice tânărul. „Decât să stea oamenii în birturi sau pe la păcănele, mai bine își bagă banii în scule de pescuit”, îl completează Marin. Mai ales în Oradea, orașul cadorisit de natură cu o „infrastructură” atât de bună pentru pescari...",
        "label": "Crisana"
    },
    {
        "title": "Locuitorii din 16 localităţi din judeţul Iaşi vor primi apă potabilă doar câteva ore pe zi, până la 31 august - Zi de Zi",
        "text": "Locuitorii din 16 localităţi din judeţul Iaşi vor primi apă potabilă doar câteva ore pe zi, până la 31 august\n\nPrintre cei afectaţi se numără şi locuitori de pe mai multe străzi din oraşul Hârlău, dar şi din suburbia Blăgeşti a municipiului Paşcani.\n\nDe asemenea, vor primi apă doar câteva ore zi locuitorii din comunele Lespezi, Cepleniţa, Focuri, Todireşti, Ruginoasa, Scobinţi, Pârcovaci, Deleni, Belceşti, Cotnari, Coarnele Caprei, Andrieşeni, Bivolari şi Hărmăneşti.\n\n”Din cauza nivelului scăzut de precipitaţii înregistrat în ultimii ani, pe fondul secetei prelungite cu care ne confruntăm, debitul de apă din puţuri, drenuri şi diverse acumulări înregistrează limite deosebit de scăzute. În aceste condiţii, consumurile de apă cresc simţitor depăşind capacitatea maximă de pompare, iar rezervoarele care în condiţii normale sunt pline, se golesc cu rapiditate şi astfel întreg sistemul de alimentare cu apă este afectat”, susţine conducerea societăţii Apa Vital Iaşi.\n\nPotrivit conducerii Apa Vital, în perioadele caniculare consumul de apă creşte de aproximativ trei ori, mulţi oameni utilizând apa pentru udatul grădinilor şi a vegetaţiei din curte.\n\nMăsura furnzării apei după program este valabilă în toate cele 16 localităţi până la 31 august. Apa Vital precizează că ar putea reveni la programul normal de furnizare până la această dată dacă vor exista precipitaţii importante în perioada următoare.",
        "label": "Crisana"
    },
    {
        "title": "La o zi după exploziile pagerelor, explozii și ale walkie-talkie-urilor folosite de membri Hezbollah în Liban - Zi de Zi",
        "text": "La o zi după exploziile pagerelor, explozii și ale walkie-talkie-urilor folosite de membri Hezbollah în Liban\n\nWalkie-talkie-urile folosite de membrii ai miliției Hezbollah au explodat miercuri în suburbiile sudice ale Beirutului, precum și în sudul și estul Libanului, au declarat pentru AFP surse apropiate partidului și agenției naționale de presă.\n\nUPDATE 2 Nouă persoane au fost ucise și cel puțin trei sute au fost rănite în urma exploziilor care au vizat walkie-talkie-uri în Liban miercuri după-amiază, a declarat Ministerul Sănătății din Liban.\n\nMinisterul a adăugat că echipele de prim ajutor aproape au terminat transferul persoanelor la spitale.\n\nUPDATE 1 Mai multe sisteme de energie solară au explodat în casele oamenilor din Liban, potrivit Agenției Naționale de Știri, rănind cel puțin o fată în orașul al-Zahrani, în sudul Libanului.\n\nImagini cu panouri solare explodate, cititoare de amprente digitale și alte dispozitive au circulat pe rețelele de socializare, deși nu a fost clar dacă acestea au explodat de la sine sau erau pur și simplu lângă walkie-talkie-uri care au explodat.\n\nÎn timp ce paramedicii se grăbeau să evacueze răniții din zonele afectate, un grup de bărbați a atacat o patrulă ONU de menținere a păcii care tranzita orașul Tyre din sudul Libanului.\n\nO înregistrare video a arătat bărbați care aruncau cu pietre în două vehicule blindate de transport de trupe Unifil, aflate pe marginea uneia dintre arterele principale din orașul din sudul Libanului.\n\nUPDATE Pe rețelele de socializare au apărut înregistrări video cu momentul exploziei care a avut loc la înmormântarea din suburbia sudică a Beirutului\n\nSursa a precizat că walkie-talkie-urile au explodat în suburbiile sudice ale Beirutului, unde aveau loc funeraliile membrilor Hezbollah uciși cu o zi înainte în urma exploziei pagerelor folosite.\n\n„Trei martiri au căzut în urma exploziei unor dispozitive în orașul Sohmor”, a anunțat Agenția Națională de Știri, de stat, iar o sursă spitalicească din orașul Baalbek a declarat pentru AFP că 15 persoane au fost rănite în urma exploziei unor walkie talkie.\n\nCorespondenta Sky News, prezentă la înmormântarea a patru victime care au murit după exploziile de pagere de ieri, a relatat că zona se află în suburbiile din sudul Beirutului și că a auzit un „sunet mic” asemănător unui “pocnet”.\n\n„Am ieșit să încercăm să aflăm ce era sunetul și oamenii fugeau. Oamenii erau acoperiți de sânge”, spune ea.\n\n„Un tânăr alerga și era foarte stresat. El a spus că un walkie-talkie – pe care oamenii de securitate Hezbollah de pe aici îl folosesc pentru înmormântare – a explodat.\n\n„Cameramanul nostru a fost înconjurat de membri ai securității Hezbollah foarte tensionați și furioși, care i-au spus să nu mai filmeze”.\n\nAlex Crawford spune că armata este prezentă acolo și că „o mulțime de oameni sunt extrem de tensionați”.\n\nMembrii Hezbollah sunt „furioși” și „există multă furie și din partea civililor libanezi obișnuiți”, spune Crawford.",
        "label": "Crisana"
    },
    {
        "title": "BBC confirmă că imaginile care arată o coloană rusească distrusă în regiunea Kursk sunt reale - Zi de Zi",
        "text": "BBC confirmă că imaginile care arată o coloană rusească distrusă în regiunea Kursk sunt reale\n\nBBC Verify a confirmat autenticitatea înregistrării video care arată consecințele unui atac ucrainean asupra unui convoi militar rus în apropiere de Rilsk, în regiunea Kursk, precum și locul filmării – lângă satul Oktiabrâskoe, la 35 de kilometri de cel mai apropiat punct de frontieră.\n\nÎn cursul dimineții de vineri, a fost declarată stare de urgență federală în regiunea Kursk. În același timp, Ministerul rus al Apărării a declarat că „în cursul zilei, încercările forțelor armate ucrainene de a efectua raiduri în adâncimea teritoriului rus în direcția Kursk au fost reprimate”.\n\nCercetătorii independenți au numărat 14 camioane distruse în înregistrarea video, corpurile soldaților morți fiind vizibile în spatele unora dintre ele. Numărul exact al celor uciși nu este cunoscut, dar surse ruse și ucrainene afirmă că convoiul ar fi putut conține până la un batalion de militari (În Forțele armate ale Federației Ruse un batalion are 350-500 de oameni pe timp de pace și poate ajunge până la 800 de persoane pe timp de război, în timp ce un batalion din armatele țărilor NATO este alcătuit din 600-900 de oameni – sursa – Wikipedia).\n\nSe presupune că atacul a fost efectuat de un sistem de rachete HIMARS cu muniție cu fragmentație. Deoarece soldații nu se aflau în vehicule blindate, ci în Urali și KamAZ-uri obișnuite acoperite cu prelată, șansele lor de supraviețuire erau minime.\n\nCircumstanțele incidentului nu au fost încă dezvăluite. Rachetele HIMARS de înaltă precizie sunt ghidate prin coordonate, dar lovirea unei ținte în mișcare este destul de problematică.\n\nColoana ar fi putut probabil să fi fost oprită și, judecând după imaginile de la fața locului, majoritatea vehiculelor (cu excepția celor două din spate) erau parcate foarte aproape unul de altul. Unii bloggeri ruși pro-război cer ca comandanții care au dat ordinul de a transporta personalul într-o coloană atât de densă în zona de luptă să fie judecați de Curtea Marțială.\n\nMai mulți experți au subliniat rapiditatea cu care armele de foc ale forțelor armate ucrainene răspund la primirea informațiilor cu privire la localizarea unor ținte inamice importante. Dronele de recunoaștere ucrainene sunt în permanență în aer, iar transmiterea informațiilor, decizia de a lovi și lansarea rachetelor durează câteva secunde.\n\nUn alt fapt care atrage atenția este că satul Oktiabrâskoe este situat pe autostrada care duce de la Kursk prin Lgov în direcția regiunii Sumi din Ucraina. Surse militare rusești afirmă că centrul raional Rilsk, situat pe autostradă, este una dintre potențialele ținte ale unui nou atac al armatei ucrainene, care, potrivit datelor lor, a concentrat forțe importante în această direcție, de cealaltă parte a frontierei.\n\nTransferul unor întăriri destul de mari în zona Rilsk indică faptul că comandamentul rus consideră că o astfel de amenințare este destul de serioasă.",
        "label": "Crisana"
    },
    {
        "title": "Activitate de educație muzeală - Istoria podoabelor de Crăciun",
        "text": "Adresată elevilor din învățământul primar, activitatea de educație muzeală „Istoria podoabelor de Crăciun” se va desfășura la sediul muzeului din str. Armatei Române.\n\n\n\n Activitatea presupune vizionarea unor filme scurte despre istoria podoabelor de Crăciun, discuții interactive despre podoabele din trecut și confecționarea unor podoabe de Crăciun, pe care le va putea lua acasă fiecare. În partea a doua a întâlnirii, participanții vor putea vizita una din expozițiile permanente ale muzeului (fără ghidaj).\n\n Activitatea se va desfășura la sediul instituției din str. Armatei Române nr.1/A, în 4, 5, 12 și 18 decembrie, orele 10.00 – 11.00 și 11.30 – 12.30. Programările se pot face la nr. de telefon 0722/081.499, de luni până vineri, între orele 9.00-15.30. Atelierul se desfășoară cu grupuri de cel puțin zece și cel mult 30 de copii. Activitățile sunt organizate și susținute de către Dalida Moga, educator muzeal, și Andreea Pop, muzeograf.",
        "label": "Crisana"
    },
    {
        "title": "Ochii din umbră: BIHOREANUL vă arată cum funcționează lumea misterioasă a detectivilor privați din Bihor",
        "text": "Dispariţii inexplicabile, infidelități care tulbură relaţii, adolescenţi fugiţi de acasă, parteneri de afaceri dubioşi sau angajaţi suspectaţi de neloialitate... Sunt doar câteva dintre preocupările pentru care tot mai mulţi apelează la detectivi particulari.\n\nÎnsă, în spatele cortinei, investigaţiile private sunt departe de imaginea clasică din romanele cu Sherlock Holmes ori din filmele cu detectivul Philip Marlowe. Investigatorii moderni nu stau la pândă cu pelerină şi pipă în gură, nu poartă nici lupe în buzunar, ca să caute urme. Sunt profesionişti licenţiaţi, majoritatea foşti poliţişti, ofiţeri de informaţii sau magistraţi retraşi, cu ani de experienţă în supraveghere, analiză și colectare de informații, inclusiv din mediul online.\n\n„Munca aceasta este un fel de hibrid între ce face un polițist și un psiholog. Fiecare caz e o provocare aparte”, spune unul dintre detectivii orădeni, fost magistrat, acum consultant şi investigator în domeniul afacerilor, care preferă însă să rămână în anonimat. De fapt, după cum a constatat BIHOREANUL, majoritatea colegilor de breaslă preferă aceeași discreție.\n\nActivitatea detectivilor particulari este reglementată de Legea 329/2003 privind exercitarea acestei profesii, care stabilește condiții clare pentru cei care aspiră s-o practice.\n\nPorțile ei sunt larg deschise: poate ajunge detectiv orice persoană aptă medical, fără condamnări pentru infracțiuni comise cu intenție și care a absolvit o facultate, indiferent de profil. Pot deveni detectivi particulari, de asemenea, foştii poliţişti, cei care au lucrat în servicii publice de siguranță națională sau apărare, chiar şi persoane cu studii medii, cu condiția să fi absolvit o școală postliceală de detectivi. Dosarele lor sunt verificate de inspectoratele de poliție, iar viitorii detectivi trebuie să treacă un examen ce include legislația de specialitate, regulile de confidențialitate și limitele impuse de lege.\n\nPe scurt, detectivii particulari îşi pot culege informaţiile doar din surse deschise şi nu au libertatea de a investiga orice persoană. De exemplu, nu pot cerceta diplomați sau persoane aflate în slujba autorităților publice și nu pot încălca dreptul la viața privată. Subiecții pot fi fotografiați doar de pe domeniul public, niciodată în spațiul privat al locuinței, chiar dacă doar așa s-ar putea obține o dovadă de infidelitate. De asemenea, nu pot interveni în cazuri deja investigate de poliție.\n\nConform datelor Serviciului de Investigații Criminale din Poliția Bihor, în județ sunt atestaţi numai 93 de detectivi particulari, dar puțini sunt cu adevărat activi, după cum explică unul dintre veteranii acestei profesii, fost ofițer de poliție de frontieră şi investigator privat cu aproape două decenii de experiență. „Nu e o meserie pentru oricine. Uneori ajungi să te implici în cele mai intime și sensibile aspecte ale vieții unei persoane”, spune el.\n\nPoate de aceea, după ani de investigat infidelități și cazuri de minori plecați de acasă, fostul ofițer și-a orientat activitatea spre investigațiile economice. „Lucrez cu o agenție de detectivi din Germania care colaborează cu antreprenori germani interesați de partenerii sau angajații lor din România”, povesteşte detectivul. Ce vor să ştie afaceriştii germani? Dacă antreprenorii români sunt solvabili şi serioşi. Aşa că detectivul e chemat să le verifice afacerile derulate, clienţii, foştii parteneri, proprietăţile, dacă nu cumva sunt ipotecate ori implicate în litigii şi, desigur, dacă au sau nu restanţe la bugetul de stat.\n\nLa fel se întâmplă şi în cazul unor investigaţii care au ca subiecţi angajaţi ai unor companii. În multe situații se solicită verificarea potențialilor candidaţi pentru posturi de mare responsabilitate, angajatorii dorind să afle dacă aceștia au avut probleme la joburile anterioare, ce anturaj au și dacă au fost vreodată implicați în situații compromițătoare, inclusiv în scandaluri mediatizate.\n\nÎn alte cazuri, investigațiile se axează pe prevenirea unor fraude şi scurgeri de informaţii. „Uneori, ni se cer chiar teste de integritate, pentru a verifica dacă angajatul este vulnerabil în fața tentațiilor”, adaugă un alt detectiv.\n\nFost magistrat, acum consultant şi investigator în domeniul afacerilor, acesta a fost des implicat în astfel de activităţi, atât în Oradea, cât şi în ţară. „Faci și muncă de polițist, și de psiholog. Fiecare caz e o provocare aparte. Te loveşti de lucruri neprevăzute, poți să stai ore întregi într-o mașină sau într-o cafenea, trebuie să fii mereu atent să nu fii descoperit. Am avut situații în care am fost la un pas de a fi confruntat de persoane suspecte sau agresive. De cele mai multe ori, trebuie să dispari înainte ca cineva să își dea seama că ai fost acolo”, zice el.\n\nDetectivii sunt angajaţi şi pentru recuperarea unor creanţe, dar şi pentru găsirea unor bunuri. „Ne caută executorii judecătoreşti, să îi ajutăm să identifice bunuri puse sub sechestru de instanţe sau de procurori - maşini, utilaje pe care proprietarii le ascund. Au fost cazuri în care am descoperit că omul a divorţat şi a devenit brusc foarte darnic, cedând totul consoartei”, povesteşte un alt investigator, fost ofiţer de poliţie.\n\nPotrivit acestuia, cazurile de infidelitate conjugală sunt cele care totuși domină portofoliul de investigații, constituind adesea până la 80% din activitatea detectivilor. În spatele acestor anchete sunt de multe ori poveşti presărate cu emoții și răsturnări de situație. Un exemplu memorabil este cel al unei cliente care, după ce a primit dovezile, i-a spus totul soțului. Dar, la scurt timp, i-a telefonat detectivului să-i mulțumească pentru servicii şi să-l informeze că a ales să se împace cu soțul infidel.\n\nÎntr-un alt caz, soția înșelată a insistat să fie prezentă la locul întâlnirii soțului cu amanta, hotărâtă să vadă adevărul cu propriii ochi. „Culmea, cel care a plecat învins a fost bărbatul. Cele două femei - soția și amanta - au ajuns să stea la masă, să discute și chiar să râdă pe seama situației”, povestește detectivul, subliniind că povestea s-a sfârșit totuși cu divorț.\n\nO altă sursă de venit pentru detectivi a devenit, în ultimii ani, supravegherea copiilor. Pe măsură ce festivalurile, evenimentele din cluburi și petrecerile cu tot soiul de tentații devin tot mai populare în rândul tinerilor, părinții îngrijorați caută soluții pentru a-și liniști temerile. Ei doresc să știe cu cine se însoțesc copiii lor, ce fac după ore și mai ales dacă sunt expuși riscurilor, cum ar fi consumul de substanțe interzise sau anturajele periculoase. Unii vor chiar informații despre iubitul fiicei sau prietena fiului, tot din dorința de a-i feri de necazuri.\n\n„Am avut cazuri în care a trebuit să supraveghez adolescenţi la festivaluri în Băile 1 Mai, în Băile Felix, la Oradea Arena, la concerte în cluburi... Trebuie să fii discret, să stai în apropiere de ei cu orele, fără să te observe, să-i urmăreşti ce fac, cu cine se întâlnesc, dacă iau contact cu persoane suspecte, dacă îşi cumpără ceva de la acestea. Şi pentru toate să ai şi dovezi, fotografii, înregistrări”, povestește un alt detectiv.\n\nFestivaluri mari, precum Untold sau Neversea, reprezintă adevărate provocări. „E o activitate pe mai multe zile, implică deplasare, cazare, intrare la festival. Iar acolo trebuie să supraveghezi tinerii în mulțimi de sute de mii de persoane. În astfel de cazuri, lucrăm în echipe, de câte 3-4 persoane, căci copiii merg în grup. Trebuie să îi urmăreşti pe toţi, căci oricare poate cumpăra prafuri şi să îi dea subiectului nostru. De aceea, adesea colaborăm cu colegi locali”.\n\nInvestigațiile implică ore de monitorizare și documentare, iar tarifele diferă în funcție de complexitatea cazului şi durata monitorizării.\n\nO oră de supraveghere costă, în medie, 40 euro, dar tarifele pot crește semnificativ în funcție de locație, distanța de deplasare sau programul de weekend. O investigaţie într-un caz care implică doar supraveghere simplă, cu înregistrare video şi fotografii, ar putea costa între 500 şi 1.000 euro, pentru o investigaţie economică se cer tarife pornind de la 100 euro/zi, în timp ce o zi de monitorizare a unui copil la Untold, de pildă, ar putea ajunge la 1.000 - 1.200 euro, spun detectivii. Totul este planificat cu atenție și fiecare detaliu e documentat pentru raportul final pe care clientul îl primește zilnic, cu fotografii și înregistrări video, dacă se semnează contractul.\n\nChiar şi aşa, cerere există căci, după cum spun chiar investigatorii, „informaţia costă, dar lipsa ei costă şi mai mult”...\n\nLegea 329/2003 privind exercitarea profesiei de detectiv particular îi obligă pe investigatorii particulari să păstreze discreţia asupra informaţiilor strânse în cadrul urmăririlor şi să le dezvăluie exclusiv clienților. Acestea pot fi folosite, însă, în justiție, dacă pot contribui la soluționarea unor procese, ceea ce se întâmplă tot mai des, în special în divorţuri şi partaje.\n\nA fost şi cazul unui om de afaceri bihorean care şi-a părăsit soţia după 32 de ani de căsnicie, dar nu oricum. Înainte cu câteva săptămâni să intenteze proces de divorţ „pentru culpă comună”, a vândut toate proprietăţile, mai puţin o vilă pe care a trecut-o pe numele mamei sale şi unde s-a şi mutat imediat. Totul s-a întâmplat pentru că avea o amantă, cu care trăia de peste 3 ani şi pe numele căreia a transferat şi firma familiei, după cum avea să descopere detectivul angajat de soţia părăsită.\n\nÎn urma procesului de divorţ, cu dovezile strânse de investigator, bărbatul infidel a fost obligat să-i plătească fostei soţii daune morale şi compensatorii în valoare totală de 20.000 euro, dar şi să-i achite cheltuielile cu judecata, onorariul avocatului şi factura pentru serviciile detectivului.",
        "label": "Crisana"
    },
    {
        "title": "România Renaște, proiectul civic de reclădire a țării, susține candidatura lui Mircea Geoană la alegerile prezidențiale. „E singurul capabil să conducă România!” (VIDEO)",
        "text": "Proiectul „România Renaște!” a pornit de la o realitate cruntă, marcată de prăbușirea natalității și de exodul, în deceniile de după Revoluție, a 5 milioane de români, de analfabetismul funcțional și de una dintre cele mai mari rate de abandon școlar din Uniunea Europeană. La acestea se adaugă cele mai mici investiții în cercetare din toate țările membre ale UE, dar și subvenții și ajutoare de stat sub cele din Occident.\n\nÎn aceste condiții, e nevoie de o schimbare pentru a evita dezastrul ce se prefigurează. Și nu o schimbare de formă, ci una de substanță, care presupune remodelarea din temelii a economiei și politicii românești.\n\nSă reclădim România! Asta și-a propus proiectul „România Renaște!”, prin crearea unor comunități de patrioți și democrați, din țară sau din Diaspora, care își doresc ca România să realizeze un salt istoric de dezvoltare. Vrem ca România să se transforme în bine, să devină o democrație dezvoltată, cu un stat funcțional și competent, bazat pe un nou model economic, un nou contract social și spirit civic.\n\nOrganizația din Bihor a Mișcării România Renaște a fost înființată în iarna anului 2023 . „Atunci am fost invitat de către unul dintre membrii fondatori, de care mă leagă o prietenie de aproximativ 15 ani, să mă implic într-o organizație civică ce își dorește să schimbe felul în care se face politica în România”, își amintește Marius Tunduc , coordonatorul Mișcării România Renaște Bihor.\n\nÎn prezent, organizația numără aproape 300 de persoane care își doresc ca în România politica să fie făcută altfel: „Cetățeanul să fie ascultat, contractul social dintre stat și cetățean să fie respectat. Ne dorim o țară care să ne facă mândri pe toți, ai cărei cetățeni să fie respectați peste tot în lume și să nu mai fie considerați cetățeni de mâna a doua. Vrem un sistem de sănătate performant, șosele și autostrăzi, un sistem de învățământ adaptat anului 2024, predictibilitate fiscală – să știm pe ce se duc taxele pe care le plătim. Asta înseamnă România Renaște: oameni care cred în civism și care își doresc o altfel de Românie” a precizat Tunduc.\n\nȘtim că mulți oameni bine pregătiți, profesioniști și serioși se feresc de politică din cauza proastei reputații a acesteia. Din acest motiv, nu le cerem să se alăture unei formațiuni politice, ci să se implice într-un proiect politic ce își propune să transforme total România.\n\n“Organizația noastră a fost cea care a organizat în Bihor lansarea de carte a domnului Mircea Geoană, «Bătălia pentru viitorul României». Ne-a onorat prezența dânsului și dialogul purtat cu bihorenii care au dorit să fie prezenți. A fost un eveniment excepțional. Am putut vedea că există lideri cu viziune, care înțeleg jocul global. În același timp, organizația noastră, sub coordonarea Cristinei Leu, a organizat un eveniment pentru femei, avându-le ca invitate pe Mihaela Bilic, nutriționistă, Elena Bonchiș, profesor universitar de psihologie, și designerul vestimentar Rozalia Bot. Plănuim să lansăm o serie de dezbateri pe diferite teme care să ne facă vizibili în comunitate și care să pună pe masă subiectele fierbinți din societatea noastră, la care să încercăm să găsim împreună soluții“,\n\nVrem să punem țara pe un drum al dezvoltării și prosperității. Pentru aceasta trebuie să alocăm o parte din timpul nostru pentru a alege și susține oameni verticali, implicați și competenți, care să fie conduși de un Președinte independent, cu viziune, experiență și curaj.\n\n- Avem nevoie de un Președinte care să ne fie aliat, care să nu pună interesele personale sau de partid deasupra comunității. De un lider care, eliberat de structura greoaie a leadershipului politic, să coaguleze energiile românilor care vor și pot să contribuie la o evoluție reală, corectă a țării.\n\nTocmai de aceea, „România Renaște!” a hotărât să susțină candidatura lui Mircea Geoană la funcția de Președinte al României. Membrii organizației și voluntarii strâng semnături în acest sens și pot fi contactați atât la sediul din Oradea, strada Vasile Alecsandri, numărul 17, cât și pe Facebook.\n\n“Mircea Geoană este în acest moment singurul lider român capabil să conducă România prin prisma experienței sale extraordinare pe care a dobândit-o într-o viață de diplomat, politician și de secretar general adjunct al NATO. Este românul care a ajuns într-o poziție unică la șefia NATO, iar prin prisma acestei poziții, a avut șansa să stea la masă cu liderii lumii și să înțeleagă jocul global, unul extrem de complicat în perioada actuală și în anii care vor urma. Lumea întreagă trece printr-o schimbare, se resetează, iar România are șansa să aibă la Cotroceni un președinte care să înțeleagă foarte bine jocul global și să aibă experiența necesară să îl joace. Acesta este motivul pentru care eu și colegii mei ne-am angajat în acest demers civic de susținere a candidaturii lui Mircea Geoană la Președinția României”,\n\nPrintre cei care și-au declarat susținerea pentru candidatura lui Mircea Geoană la cea mai înaltă demnitate în stat se numără avocați, profesori, studenți, antreprenori, experți în diferite domenii.\n\n„Îl susțin pe Mircea Geoană ca Președinte pentru că este singurul candidat calificat din punct de vedere al pregătirii profesionale și al experienței.”\n\n: „ Mircea Geoană este un om extrem de capabil, este românul care a ajuns cel mai departe pe plan internațional. Ne-a reprezentat cu mândrie și sunt sigur că așa o va face în continuare.”\n\n: „ pe Mircea Geoană la Președinția României pentru că este singurul capabil să facă din România o țară mai vizibilă pe harta lumii.”\n\n: „ Este singurul candidat care m-a făcut să mă intereseze politica. E un moment important pentru tinerii ca să meargă la vot și să gândească independent.”\n\n: „ Domnul Mircea Geoană are experiență în instituții atât din România, cât și în afara țării. Sunt convinsă că această experiență a dânsului va aduce plus valoare României .”\n\n: „ Îl susțin pe Mircea Geoană pentru că este cel mai potrivit candidat pentru a transforma România într-o țară respectată.”\n\n: „ Mircea Geoană este singurul pregătit pentru a ocupa funcția de președinte al României.”\n\n- întărirea democrației, susținerea statului de drept, promovarea bunei guvernări, apărarea drepturilor și libertăților fundamentale ale omului;\n\n- contribuția la progresul social și dezvoltarea României, prin încurajarea unui salt istoric de dezvoltare pentru țară;\n\n- susținerea politicilor publice care să sprijine educația ca pilon de bază al dezvoltării României;\n\n- susținerea politicilor publice care să contribuie la stoparea declinului demografic major cu care se confruntă țara;\n\n- promovarea proiectelor si programelor menite să creeze locuri de muncă bine plătite, acasă, în România;\n\n- promovarea proiectelor de digitalizare în sănătate, administrație publică, activitatea mediului de business, pentru o mai mare eficiență și transparentizare a activităților și a cheltuirii banului public;\n\n- promovarea leadership-ului vizionar, bazat pe valori, în România și în regiune;\n\n- implicarea liderilor de opinii în dezbateri deschise și informate cu privire la provocările cu care se confruntă societatea.\n\nDoar așa România poate deveni o țară sigură, respectată și influentă în lume, care își servește echitabil toți cetățenii. O țară deschisă noului și care, în același timp, își respectă tradițiile și valorile.\n\n”« România Renaște» este o mișcare civică, nu facem politică. E o mișcare născută din dorința de schimbare în bine a societății din interiorul ei. Nu ne luptăm cu nimeni, pur și simplu scoatem în față o temă care ar trebui să fie comună tuturor românilor: binele nostru comun, o țară care să ne strângă pe toți împreună și să devenim o națiune respectată. Ne dorim să ne punem talentele în slujba țării, să fim sprijiniți de către Președinte, Guvern, Parlament și toate instituțiile statului. Ne dorim din tot sufletul ca noi, românii, să fim noi înșine și să muncim pentru noi înșine, ajutându-ne unii pe alții.\n\nToți cei care gândesc în felul acesta sunt bineveniți alături de noi. Sunt convins că vom deveni în scurt timp o voce puternică care se va face auzită și va schimba mentalitățile liderilor care conduc România",
        "label": "Crisana"
    },
    {
        "title": "Propunerile lui Draghi pentru UE: eliminarea unanimității în luarea deciziilor, împrumuturi comune și investiții masive. - Zi de Zi",
        "text": "Propunerile lui Draghi pentru UE: eliminarea unanimității în luarea deciziilor, împrumuturi comune și investiții masive.\n\nFostul premier al Italiei, care a fost și șef la Băncii Centrale Europene, a realizat un raport, la cererea Comisiei Europene, în care propune o ”schimbare radicală”, pe măsură ce Uniunea Europeană se confruntă cu o concurență tot mai agresivă din partea Chinei și a Statelor Unite.\n\nDraghi spune că Uniunea Europeană are nevoie de o politică fiscală și industrială mult mai coordonată. Propune, astfel, eliminarea criteriului privind unanimitatea atunci când se iau decizii, debirocratizare rapidă și împrumuturi comune ale statelor membre (eurobonds). De asemenea, susține că este nevoie de măsuri mai agresive ca răspuns la subvențiile pentru tehnologii ecologice oferite de SUA și China.\n\nÎn secțiunea de deschidere a raportului de patru sute de pagini, Draghi a spune că UE are nevoie de investiții suplimentare de 750-800 de miliarde de euro pe an, până la 5% din PIB, – mult mai mari chiar decât cele 1-2% din Planul Marshall, pentru reconstruirea Europei după cel de-al Doilea Război Mondial.\n\n”Europa este cea mai deschisă economie din lume, așa că atunci când partenerii noștri nu joacă conform regulilor, suntem mai vulnerabili decât alții”, se mai arată în raport.\n\nRaportul mai prevede o ”nouă strategie industrială pentru Europa” și concluzionează că era comerțului deschis, bazat pe reguli, este pe cale să dispară. Draghi și-a prezentat raportul cu doar câteva zile înainte ca Ursula von der Leyen să anunțe componența Comisiei Europene, respectiv portofoliile care revin fiecărei țări.\n\n”UE ar trebui să se îndrepte către emiterea regulată de obligațiuni comune sigure pentru a permite proiecte comune de investiții între statele membre și pentru a contribui la integrarea piețelor de capital. Un plan comun de decarbonizare și competitivitate ar putea presupune, în circumstanțe specifice, măsuri comerciale defensive pentru a egaliza condițiile de concurență la nivel global și pentru a compensa concurența susținută de state. Era comerțului global deschis guvernat de instituții multilaterale pare să apună”, se arată în raport.\n\nFostul premier italian Mario Draghi propune o serie de măsuri pentru ca UE să facă față concurenței cu China și SUA: eliminarea unanimității în luarea deciziilor, împrumuturi comune și investiții masive.",
        "label": "Crisana"
    },
    {
        "title": "Guvernul discută cumpărarea Portului Giurgiulești din Republica Moldova de la BERD - Zi de Zi",
        "text": "Guvernul discută cumpărarea Portului Giurgiulești din Republica Moldova de la BERD\n\nGuvernul discută în ședința de miercuri un memorandum privind cumpărarea Portului Giurgiuleşti la Dunăre din Republica Moldova de la Banca Europeană pentru Reconstrucţie şi Dezvoltare (BERD), potrivit agendei executivului. Achiziția ar urma să se facă prin intermediul Companiei Naţionale „Administraţia Porturilor Maritime” S.A. Constanţa, societate comercială aflată sub autoritatea Ministerului Transporturilor.\n\nNegocierea cu BERD va fi condusă de Bogdan Mîndrescu, secretar de stat în Ministerul Transporturilor, potrivit memorandumului citat.\n\nPortul Giurgiulești e situat pe Dunăre, în apropiere de Galați.\n\nÎn acest moment, Portul Internaţional Liber Giurgiuleşti din Republica Moldova este operat de compania Danube Logistics SRL, deținută de Banca Europeană pentru Reconstrucţie şi Dezvoltare (BERD), potrivit site-ului companiei.\n\nMemorandumul discutat miercuri în guvern are ca temă ”aprobarea iniţierii negocierilor cu Banca Europeană pentru Reconstrucţie şi Dezvoltare (BERD) în vederea achiziţionării de către statul român, prin intermediul Companiei Naţionale „Administraţia Porturilor Maritime” S.A. Constanţa, societate comercială aflată sub autoritatea Ministerului Transporturilor şi Infrastructurii, a acţiunilor Danube Logistics SRL deţinute de către BERD în Portul Internaţional Liber Giurgiuleşti din Republica Moldova”.\n\nGuvernul nu a precizat până la acest moment suma preconizată pentru achiziția portului moldovean.\n\nPortul Giurgiulești are un terminal petrolier, două terminale de cereale, un terminal pentru alte mărfuri și un parc de afaceri.\n\nPremierul Ciolacu a anunțat încă din septembrie 2023 intenția României de a cumpăra portul Giurgiulești din Republica Moldova, în contextul în care se preconizează că țara noastră va deveni un hub important în reconstrucția Ucrainei.\n\n„Trebuie să realizăm că Portul Constanța este strategic în momentul de față. Nu știu ce se va întmpla cu Odesa. Mai există un port mai mic în Republica Moldova, Giurgiulești, și deja prin ministrul Transporturilor România și-a arătat interesul către BERD, pentru că acționarul majoritar la Giurgiulești este BERD, de a-l cumpăra statul român și de a-l dezvolta”, a declarat atunci premierul la Digi 24.\n\nPortul Internaţional Liber Giurgiuleşti (PILG) este amplasat pe secțiunea maritimă a fluviului Dunărea, cu adâncimea disponibilă a apei de până la 7 metri. Portul este capabil să primească atât nave fluviale, cât şi nave maritime.",
        "label": "Crisana"
    },
    {
        "title": "CSM CSU Oradea primeşte sâmbătă replica echipei Dinamo, care vine cu fostul antrenor al Barcelonei",
        "text": "După victoria clară din cupele europene, baschetbaliştii de la CSM CSU Oradea le dau o nouă întâlnire suporterilor în acest weekend, sâmbătă, când, la Oradea Arena, vor disputa un nou joc, de această dată în campionatul intern, în compania celor de la Dinamo Bucureşti.\n\nMeciul este programat cu începere de la ora 18 şi contează pentru etapa a 8-a a Ligii Naţionale.\n\nSe anunţă o partidă interesantă, în care roş-albaştrii, aflaţi pe primul loc cu punctaj maxim, vor primi replica echipei bucureştene, care vine după succesul în faţa campioanei U BT Cluj Napoca şi care a dat o lovitură de imagine prin numirea lui Roger Grimau, fostul antrenor al Barcelonei, în calitate de tehnician principal.\n\nPe de altă parte, sâmbătă se împlinesc 15 ani de când CSM Oradea l-a instalat pe banca tehnică pe Cristian Achim, cel mai longeviv antrenor din baschetul românesc în momentul de faţă.\n\n„Acesta a preluat o echipă care suferise șase înfrângeri consecutive și ajunsese la un bilanț general de 2-6 în campionat, fiind la un deficit de 20 puncte după prima manșă a turului al 2-lea din cupă. Bilanțul în luna noiembrie 2009 era unul de moment. Nimeni nu putea să prevadă ce urmează și pe ce durată. Avea să fie momentul de cotitură pentru secția de baschet a clubului, una care se confruntase cu probleme financiare ce au adus echipa în pragul retrogradării și chiar desființării secției\", a transmis clubul orădean.\n\nDe atunci, CSM Oradea a obţinut trei titluri de campioană națională, zece clasări pe podium în Liga Naţională, a cucerit o Supercupă a României, are 16 finale naționale disputate (campionat, cupă și supercupă), un bronz în FIBA Europe Cup și peste 100 de meciuri jucate în cupele europene. Astfel, s-a dovedit că alegerea lui Cristian Achim a fost una foarte bună şi de succes.\n\nDe altfel, şi în acest sezon, baschetbaliştii de la CSM CSU Oradea traversează o perioadă foarte bună, având 12 victorii consecutive la activ în toate competiţiile, sunt pe primul loc în campionat şi sunt calificaţi deja pentru faza a doua a grupelor FIBA Europe Cup.\n\nLa jocul cu Dinamo, roş-albaştrii se prezintă cu un bilanţ de 7-0 în Liga Naţională, în timp ce dinamoviştii vin cu un palmares de 3 victorii şi 4 înfrângeri în actuala ediţie a campionatului intern.\n\nMeciul de sâmbătă seara nu va fi televizat, dar va putea fi urmărit online, pe FRB TV (YouTube).",
        "label": "Crisana"
    },
    {
        "title": "Handbaliştii de la CSM Oradea s-au impus categoric în duelul cu CSU Constantin Brâncuşi Târgu Jiu",
        "text": "Handbaliştii de la CSM Oradea au obţinut duminică seară o victorie reconfortantă în prima etapă a returului Seriei A din Divizia A.\n\nLa Arena Antonio Alexe, echipa antrenată de Cosmin Liberţ a primit replica formaţiei de pe locul 4, CSU Constantin Brâncuşi Târgu Jiu, pe care a învins-o şi în tur, în septembrie, la Târgu Jiu, cu scorul de 39-22.\n\nŞi de această dată, trupa bihoreană a dominat cu autoritate partida. S-a instalat la conducere încă din start, a avut 10-3 pe tabelă, iar la jumătatea primei reprize, 14-4.\n\nDupă 30 de minute controlate clar de roş-albaştrii, aceştia au intrat în pauză cu un avantaj de 13 goluri, scor 21-8.\n\nÎn partea a doua, diferenţa a continuat să crească constant, cu toate că tehnicianul orădean i-a trimis pe parchet şi pe cei mai tineri componenţi ai echipei, care au primit mai multe minute decât de obicei.\n\nLa jumătatea reprizei secunde, CSM a ajuns să conducă cu 20 de goluri, scor 33-13. Apetitul ofensiv a continuat şi pe final, iar ultima sirenă a consemnat rezultatul 43-22, iar orădenii au obţinut cea de-a cincea victorie din actuala ediţie de campionat, egalând în clasament formaţia CSM Reşiţa, aflată pe poziţia secundă.\n\nPrincipalul marcator al formaţiei bihorene a fost Albert Iulian Vizitiu, autor a 7 goluri, în timp ce Alin Calman și Csongor Szasz au marcat câte 6 goluri, iar Andrei Crișan, Alexandru George Bogdan și Benjamin Szabo au înscris de câte 5 ori. De la gorjeni, Vlad Buioca-Bondoc a fost cel mai eficace, cu 10 goluri înscrise.\n\n„Am obţinut o victorie la o diferenţă mare de scor, după un meci în care am avut ocazia să dau minute de joc şi celor mai tineri, pentru că miercuri, după cum bine se ştie, ne aşteaptă un meci foarte greu în cupă, în compania celor de la Vaslui, o echipă de primă ligă, pe care nu mai are rost să o prezentăm. A fost un meci care s-a terminat bine ca rezultat, dar pe final, jucătorul nostru Alexandru Bogdan a ieşit cu nasul plin de sânge. Sper să nu fie ceva grav, sper să îi am pe toţi miercuri şi să facem o figură frumoasă în acel meci din cupă”, a declarat, la finalul disputei, antrenorul principal al CSM-ului, Cosmin Liberţ.\n\nHandbaliştii de la CSM Oradea vor evolua miercuri de la ora 18:30, tot la Arena Antonio Alexe, în compania celor de la CSM Vaslui, în turul II al Cupei României.",
        "label": "Crisana"
    },
    {
        "title": "Sistemul de sănătate britanic trebuie “reformat sau să moară”, avertizează Starmer - Zi de Zi",
        "text": "Sistemul de sănătate britanic trebuie “reformat sau să moară”, avertizează Starmer\n\nPremierul britanic Keir Starmer a subliniat joi nevoia urgentă de reformare a NHS, sistemul britanic de asistenţă medicală gratuită, în condiţiile în care un raport independent evidenţiază “starea critică” a instituţiei, scrie AFP.\n\nLiderul laburist, care a venit la putere în iulie, promite “cea mai mare revizuire” a NHS de la înfiinţarea sa, potrivit unui extras dintr-un discurs pe care urmează să îl ţină joi pentru a marca publicarea unei anchete privind NHS.\n\nRaportul de 142 de pagini concluzionează că funcţionarea serviciului public de sănătate s-a deteriorat în ultimii cincisprezece ani şi că acesta se află într-o stare de “decrepitudine”.\n\nPotrivit autorului raportului, Ara Darzi, membru neafiliat al Camerei Lorzilor, există mai multe motive pentru aceasta: lipsa de investiţii, încercări ineficiente de reorganizare şi pandemia Covid-19.\n\nRaportul evidenţiază, de asemenea, creşterea numărului de pacienţi cu afecţiuni pe termen lung, cum ar fi diabetul şi hipertensiunea arterială, ceea ce pune presiune pe sistemul naţional de sănătate.\n\nDe asemenea, raportul subliniază faptul că Regatul Unit are o rată de incidenţă a cancerului mai mare decât alte ţări europene, cu liste de aşteptare uriaşe pentru ca pacienţii să primească tratament.\n\n“Avem nevoie de curajul de a pune în aplicare o reformă pe termen lung: o intervenţie chirurgicală majoră, nu soluţii provizorii”, afirmă Starmer, potrivit extrasului din discursul său.\n\nTrei domenii de reformă vor fi prezentate cu scopul de a “redresa NHS”: digitalizarea, dezvoltarea îngrijirii ambulatorii şi prevenirea.\n\n“Schimbarea ar putea reprezenta cea mai mare reinventare a NHS-ului nostru de la naşterea sa”, a declarat prim-ministrul.\n\nLaburiştii, care i-au înlăturat pe conservatori de la putere la 4 iulie, au promis să “repare” NHS, acuzându-i pe conservatori că l-au “stricat” în timpul celor 14 ani în care au fost la putere.",
        "label": "Crisana"
    },
    {
        "title": "Revolut își face bancă românească. Toate conturile vor migra la IBAN-uri locale și proprii - Zi de Zi",
        "text": "Revolut își face bancă românească. Toate conturile vor migra la IBAN-uri locale și proprii\n\nSucursala din România a Revolut Bank UAB va deveni oficial activă în luna decembrie. Toate conturile Revolut din România vor migra de la IBAN-urile puse la dispoziție de un partener local la IBAN-urile oferite de sucursala locală Revolut. Prin IBAN propriu, contul bancar Revolut va deveni cont bancar principal. Din ianuarie, BCE a inclus Revolut Bank în cele 100 de bănci semnificative din UE. Despre ce înseamnă aceste modificări vorbește Gabriela Simion, director general Revolut Bank UAB, sucursala din România.\n\nRevolut a obținut licența bancară în Marea Britanie. Care sunt​ planurile pentru România?\n\nObținerea licenței bancare în Marea Britanie a venit să completeze suita de licențe bancare deja deținute în alte piețe, inclusiv în Spațiul Economic European (SEE), din care face parte și România. În SEE, Revolut Bank UAB, entitatea sub care operăm și care este licențiată în Lituania, are deja 34 de milioane de clienți retail, din care peste 4 milioane în România, cea mai mare piață din această regiune și a doua după Regatul Unit, la nivel global.\n\nDar pentru celelalte țări din Uniunea Europeană?\n\nRevolut Bank este prezentă în 30 de piețe din Spațiul Economic European (SEE) și este autorizată și reglementată de Banca Centrală Europeană și de Banca Lituaniei. De la începutul anului, banca a fost inclusă de BCE între cele 100 de bănci semnificative din UE. Dar ne urmărim în continuare misiunea – aceea de a ajuta clienții să își valorifice la maximum finanțele și de a-i sprijini să aibă un control mai mare și mai eficient asupra banilor.\n\nPentru aceasta avem nevoie de IBAN-uri locale proprii, de mai multă incluziune financiară, de rigoare și disciplină operațională, de produse adaptate la specificul local. De aceea, banca a început de câteva luni să implementeze un proiect ambițios de deschidere de sucursale în principalele sale piețe din SEE. În ultimele 12 luni, Revolut a deschis sucursale locale în Irlanda, Franța, Spania și Olanda. Sucursala din România, alături de alte piețe cheie, vor trece treptat prin acest proces, până la finalul anului.\n\nLa ora actuală, tranzacțiile bancare prin Revolut în România se fac​ în baza unui IBAN emis de Libra Bank. Cât va mai dura această situație? Când va avea Revolut un IBAN propriu?\n\nÎntr-adevăr, în 2021, am început să oferim clienților români IBAN-uri locale în cadrul unui parteneriat cu o entitate bancară locală. Dar în 2022, am inițiat demersurile de reglementare pentru înființarea unei sucursale locale în România, fiind înregistrată în registrul „Sucursale ale instituțiilor de credit din alte state membre”, al Băncii Naționale a României.\n\nSucursala va începe să funcționeze efectiv spre sfârșitul anului, când vom fi obținut toate autorizările necesare și vom fi integrat toate serviciile locale necesare, asigurând în continuare o prezență integral digitală a serviciilor bancare (fără prezența unei rețele bancare fizice). Ce se va schimba? Pe fond, experiența clientului va rămâne la fel, doar că va beneficia de un nou IBAN local emis de către Revolut Bank UAB Vilnius Sucursala București. Atât clienții existenți, cât și noii clienți Revolut din România vor primi un număr de cont cu un IBAN Revolut românesc (care începe cu RO).\n\nCe va aduce în plus un IBAN local Revolut?\n\nÎn primul rând, clienții vor putea să folosească acest cont ca un cont bancar principal – să primească salariul sau alte forme de venituri (pensie, ajutoare sociale) în acest cont, să efectueze plățile recurente prin debit direct, să își plătească taxele și impozitele, utilitățile.\n\nDau un exemplu – sunt clienți din orașe mai mici sau mediul rural care își deschid conturi Revolut pentru că astfel primesc fonduri de la familiile care lucrează în străinătate. Odată deschis contul pentru a primi aceste transferuri peste graniță, cu noul IBAN Revolut în lei, clienții din această categorie și-ar putea încasa acolo și pensia, de exemplu, devenind principalul lor cont bancar în viitorul apropiat.\n\nCare sunt principalele etape pe care va trebui să le parcurgă un​ client pentru a avea un IBAN Revolut propriu?\n\nTransferul către entitatea românească nu presupune nicio intervenție din partea clientului, acesta fiind realizat în mod automat la data comunicată de noi. Clienții își vor păstra cardurile existente, atât cele fizice, cât și cele virtuale, vor putea vizualiza în continuare istoricul tranzacțional, vor putea rambursa creditele și constitui conturi de economii la fel ca în prezent.\n\nDupă transferul contului, utilizatorii vor trebui să actualizeze anumite informații personale. Fluxul este simplu și intuitiv și include pașii și informațiile standard aferente industriei bancare. Este extrem de important ca acest pas să fie finalizat de către fiecare utilizator, cât mai curând posibil, pentru a se putea bucura pe deplin de întreaga experiență oferită de Revolut.\n\nToate serviciile legate de conturile de plăți utilizate de clienți (ex. Cont Personal, Planuri Plătite, Conturi Comune, Revolut Pro, debite directe și transferuri de bani locale și internaționale, schimb valutar, plăți cu cardul, Revolut -18, Conturile de economii) vor fi furnizate prin intermediul sucursalei din România. Produsele de creditare nu-și vor schimba condițiile și nu vor fi afectate în niciun fel de această schimbare. Toate celelalte servicii vor continua să fie livrate de alte entități din grup, similar modului în care sunt furnizate în prezent.\n\nDacă ați ajuns la peste 4 milioane de clienți Revolut cât credeți că​ veți avea profit pe Romania în 2024?\n\nLa nivelul anului 2023, grupul Revolut a înregistrat venituri record de 2,1 miliarde de euro și un profit net de 395 milioane euro. Nu comunicăm rezultatele financiare la nivel de piață, dar putem spune că baza de clienți retail Revolut a crescut anul trecut cu 38% față de 2022, în România, iar la începutul anului depozitele clienților români depășeau 750 de milioane de euro (+41% față de 2022). De 36 de luni, Revolut este cea mai descărcată aplicație financiară din România, atât printre utilizatorii de iOS, cât și printre cei de Android, iar rata de adopție în rândul populației active din țară se apropie de 35%.\n\nCare sunt cele mai accesate servicii ale Revolut de catre clientii​ români? Care este valoarea totală a creditelor acordate până acum în România?\n\n\n\nRevolut este folosit pentru plăți, mai ales către comercianți de pe plan local. 79% dintre tranzacțiile făcute în perioada august 2023-iulie 2024 au fost pentru achiziții de la comercianți din România, iar un client Revolut de pe plan local cheltuiește, în medie peste 1.900 de lei pe lună cu cardul nostru.\n\nUn alt produs care a contribuit la creșterea adopției Revolut în România e reprezentat de tranzacțiile peer2peer instant, un substitut evident al tranzacțiilor cu cash între consumatori. La acestea se adaugă o altă funcționalitate populară printre români – transferurile internaționale. Prin intermediul aplicației noastre, românii din diaspora trimit bani în țară familiilor, mai ales din Regatul Unit, Germania, Irlanda, Franța, Olanda, Italia, Belgia, SUA, Spania și Elveția, dar și utilizatorii din țară trimit fonduri apropiaților din alte țări, atât din Europa occidentală, cât și din Asia de Sud-Est, de unde vin tot mai mulți muncitori pentru a acoperi deficitul de forță de muncă.\n\nDatorită diversificării continue a produselor noastre, am văzut în ultimele 12 luni o accelerare a utilizării Revolut ca instrument de economisire, cu peste 200.000 de clienți care dețin conturi de economii în lei, sau ca platformă de investiții. Avem cei mai mulți clienți care fac economii cu Revolut, dintre toate piețele unde oferim conturile de economii cu depunere și retragere instant. Însă, din cauza veniturilor mai mici decât în piețele occidentale, sumele totale economisite sunt inferioare celor depuse de utilizatorii din Irlanda, Spania sau Olanda. Avem convingerea că odată cu tranziția noastră spre un cont bancar principal o să vedem o creștere a fondurilor economiste de clienți cu Revolut.\n\nPreferința românilor pentru creditare, vizibilă la nivelul întregii piețe, este valabilă și pentru baza noastră de clienți. De la lansarea creditului de nevoi personale, în august 2022, clienții români au accesat credite de nevoi personale în lei în valoare de peste 2,3 miliarde lei. Succesul acestui produs ne-a determinat să extindem portofoliul și de anul acesta am adăugat și creditul de refinanțare, România fiind prima piață la nivel global unde am făcut acest produs disponibil clienților.",
        "label": "Crisana"
    },
    {
        "title": "Bine faci, rău primești: Primăria Oradea s-a ales cu groapa de gunoi aglomerată de maramureșeni, dar fără bani",
        "text": "Este concluzia la care poate ajunge Primăria Oradea după ce, din 2021 încoace, a ajutat autoritățile locale din Maramureș acceptând ca deșeurile locuitorilor din acest județ să fie depozitate la groapa din Episcopia, administrată de firma Eco Bihor.\n\nMai mult, din 2022 până anul trecut, Oradea nici n-a avut voie să refuze deșeurile maramureșenilor, pentru că Guvernul a instituit o stare de alertă în Maramureș și a obligat autoritățile orădene să ofere ajutor în criza gunoaielor.\n\nÎn schimb, Consiliul Local a făcut altă mișcare: a majorat aproape de 10 ori tariful pentru gunoaiele din afara județului, obligându-i astfel pe maramureșeni să plătească serios pentru „afacerea orădeană”.\n\nBaiul e că operatorul de salubrizare din Baia Mare, firma Drusal SA, a atacat în justiție hotărârile de majorare a tarifului pentru „stranieri”, și dacă inițial Tribunalul Cluj a dat dreptate administrației orădene, săptămâna trecută Curtea de Apel Cluj a întors sentința.\n\nJudecătorii au anulat toate hotărârile și au obligat Primăria Oradea să returneze Drusal banii încasați în baza lor, plus să achite cheltuielile de judecată. Pe scurt, Bihorul s-a ales și cu groapa de gunoi aglomerată, și cu banii luați, în mare parte...",
        "label": "Crisana"
    },
    {
        "title": "O voce puternică pentru Bihor în Parlament – Interviu cu senatoarea Arina Moș",
        "text": "Într-o perioadă în care administrația publică locală și proiectele comunitare sunt mai importante ca oricând, senatoarea Arina Moș își reafirmă angajamentul față de bihoreni, candidând din nou pentru Parlamentul României.\n\nCu o experiență vastă în administrație, Arina Moș și-a dedicat cariera inițiativelor menite să aducă schimbări pozitive și concrete pentru județul Bihor. În acest interviu exclusiv, ne dezvăluie viziunea sa despre politica făcută cu responsabilitate, despre respectul pentru comunitate și România, dar și despre planurile sale pentru a aduce o contribuție semnificativă în sprijinul dezvoltării județului Bihor și a României.\n\n- Sunt jurist de profesie, cu peste 15 ani de experiență profesională în administrația locală, am avut onoarea de a lucra din 2008 alături de Ilie Bolojan în calitate de consilier personal, perioadă în care am învățat ce înseamnă responsabilitatea față de comunitate și cum se pot construi proiecte durabile pentru oameni, pentru comunitățile care ne-au dat șansa să le reprezentăm. De asemenea, în calitate de director al Direcției de Asistență Socială, iar apoi ca viceprimăriță a Oradiei, am muncit împreună cu Florin Birta, primarul municipiului Oradea, pentru ca serviciile publice să fie în sprijinul comunității. Sunt mama unui băiat de 18 ani și sunt conectată la nevoile tinerilor și prin ochii fiului meu și a generației lui.\n\n- Cum credeți că puterea legislativă poate îmbunătăți viața oamenilor?\n\n- Am încercat și cred că am reușit să fac un alt tip de politică, o politică a oamenilor, o politică menită să sprijine administrațiile publice locale, înțelegând că o comunitate se dezvoltă prin punerea la dispoziție și crearea mecanismelor care sunt menite să sprijine investitorii.\n\nScopul meu a fost să deblochez situații punctuale, prin modificarea și completarea unor legi care împiedicau munca colegilor mei din primării și instituții subordonate. În general oamenii văd munca concretă a unui primar, dar ei trebuie să știe că un primar are nevoie de o legislație simplă, corectă pentru a-și pune în practică proiectele.\n\n- Ați lucrat atât cu domnul Bolojan, cât și cu domnul Birta. Ce a însemnat pentru dumneavoastră această experiență profesională?\n\n- Am norocul să fac parte dintr-o echipă valoroasă de oameni politici, dar și foarte buni administratori, cu ani de experiență în a construi ceva durabil în comunitățile lor. Echipele noastre din primărie și consiliu județean, au schimbat în bine fața județului nostru, efectiv au reclădit orașul și prin proiectele demarate în județ, au pus Bihorul pe locul întâi la nivel național. Oradea este model de bună practică pentru toate administrațiile locale din România. Colaborarea cu Ilie Bolojan a fost o lecție de administrație publică, pe care am învățat-o metodic. Am preluat funcția de viceprimar în mandatul lui Florin Birta la primăria Oradea, cu care am lucrat excelent și am reușit să punem pe picioare proiecte despre care oamenii spuneau că nu sunt posibile.\n\n- De ce candidați din nou?\n\n- Candidatura mea pentru funcția de deputat este o continuare naturală a angajamentului meu față de cetățenii din județul Bihor și față de România. Îmi doresc să fiu o voce puternică în Parlament, pentru a putea continua proiectele începute în scurtul meu mandat de senator, dar și pentru a iniția altele noi, menite să aducă bunăstare și dezvoltare reală pentru județul nostru.\n\n- Ce veți face din Parlamentul României pentru județul Bihor?\n\n- Pentru mine, relația cu bihorenii este dincolo de campanie și vorbe. În acești doi ani ușa cabinetului parlamentar a fost deschisă și o mare parte din activitatea mea la București a pornit și de la problemele pe care aceștia mi le-au spus în audiențe. Am întrebat miniștrii și secretarii de stat despre blocaje instituționale, despre cazuri care s-au lovit de opacitatea birocratică, dar am și inițiat modificarea legislației acolo unde lucrurile erau neclare. Voi continua, așadar, să găsesc soluții în Parlamentul României pentru problemele bihorenilor mei, oameni care și-au pus încrederea în mine și față de care am această datorie, dar voi implementa și modelul de bune practici de la Bihor. Voi susține proiectele care ajută comunitățile să se dezvolte și voi pune pe primul loc omul și nevoile lui.\n\n- De ce credeți că bihorenii ar trebui să voteze echipa PNL Bihor?\n\n- Candidații PNL în aceste alegeri parlamentare sunt oameni cu rezultate evidente, care au demonstrat deja că lucrează pentru bihoreni. Nu le cerem oamenilor un cec în alb. Ei vor pune ștampila pe fapte, nu pe vorbe, pe oameni care au făcut din Oradea și Bihor un model de administrație, lăudat la nivel național.\n\n- Vorbiți în sloganul de campanie și despre respectul pentru România. Ce înseamnă acest lucru pentru dumneavoastră?\n\n- Mă raportez dintotdeauna la funcțiile pe care le am ca la o misiune pe care trebuie să o îndeplinesc cu respect pentru oameni, pentru obiectivele pe care mi le asum și pentru mine, ca profesionist. Cred că, fără acest respect nu poți face administrație, nu poți conduce comunități, nu poți construi o țară. Extrapolând, respect pentru România înseamnă pentru mine să contribui la eficientizarea activității instituțiilor, la creșterea performanței acestora, la oferirea unor servicii publice de calitate. Toate acestea îi vor face pe tineri să ramână acasă. Respectul acesta îl dau eu mai departe copilului meu și vreau să construiesc o țară din care copiii noștri să nu-și mai dorească să plece.\n\nCred că e momentul să schimbăm paradigma în Parlamentul României, să alegem oameni energici, asumați, cu experiență în diverse domenii, lideri care iubesc România și acordă sprijinul necesar județului care i-a trimis în Parlament.",
        "label": "Crisana"
    },
    {
        "title": "Germania introduce controale amănunțite, temporare, la toate frontierele terestre - Zi de Zi",
        "text": "Germania introduce controale amănunțite, temporare, la toate frontierele terestre, pe fondul temerilor legate de posibile atacuri teroriste și al numărului mare de migranți care vor să intre în țară.\n\nControalele suplimentare sunt programate să înceapă la 16 septembrie și vor dura inițial șase luni, conform unor oficiali citați de Reuters și de presa germană. Planul guvernului de a combate migrația ilegală și extremismul islamic va fi comunicat Comisiei Europene, a precizat ministrul german de Interne.\n\nGuvernul german consideră că, în contextul amenințărilor actuale de terorism, protecția securității interne trebuie sporită, iar criminalitatea transfrontalieră trebuie combătută prin aceste măsuri. Presa germană scrie că, pentru această decizie, guvernul de la Berlin s-a consultat cu principalul partid de opoziție, CDU (Uniunea Creștin-Democrată), de dreapta, cu privire la modalitățile de limitare a migrației, pe fondul îngrijorărilor alimentate de atacul de luna trecută de la Solingen, unde un solicitant de azil sirian a înjunghiat mortal mai multe persoane.\n\nÎn acest context, ministrul de Externe al Austriei a declarat luni că țara sa nu va primi niciun migrant refuzat de Germania la frontieră: “Nu există spațiu de manevră. Aceasta este legea. I-am ordonat șefului poliției federale să nu permită vreunui migrant să se întoarcă sau să fie redirecționat spre Austria”.\n\nGermania (stat Schengen) împarte frontiera sa terestră de peste 3.700 de kilometri cu Danemarca, Olanda, Belgia, Luxemburg, Franța, Elveția, Austria, Republica Cehă și Polonia. Anul trecut, Germania a anunțat controale mai stricte la frontierele sale terestre cu Polonia, Republica Cehă și Elveția, ca răspuns la o creștere bruscă a cererilor de azil.",
        "label": "Crisana"
    },
    {
        "title": "Un nou tip de insulină ar putea îmbunătăți semnificativ viața persoanelor cu diabet - Zi de Zi",
        "text": "Un nou tip de insulină ar putea îmbunătăți semnificativ viața persoanelor cu diabet\n\nPentru persoanele cu diabet zaharat tip 1, o tulburare autoimună, tratamentul cu insulină este necesar supraviețuirii. Uneori, e nevoie și de zece administrări pe zi pentru a menține un nivel stabil de zahăr în sânge, iar fluctuația acestuia poate duce și la alte probleme de sănătate.\n\nUn grup de cercetători din Marea Britanie, Australia și China au ajuns însă la o variantă de tratament, mult mai eficient: o insulină sensibilă la glucoză (GRI) care imită răspunsul natural al organismului la modificarea nivelului de zahăr. Practic, se activează doar când e nevoie de a reduce glicemia și intră într-o stare latentă când nivelul glicemiei scade sub un anumit punct, astfel încât pacienții ar avea nevoie de insulină doar o dată pe săptămână.\n\nType 1 Diabetes Grand Challenge,// Mai multe detalii pe type1diabetesgrandchallenge.org.uk // un parteneriat între Diabetes UK, JDRF și Fundația Steve Morgan, a investit 50 de milioane de lire sterline în cercetare pentru a găsi tratamente noi pentru diabetul de tip 1. După cum a declarat Dr. Tim Heise, vicepreședinte al grupului științific consultativ pentru insulinele noi din cadrul Type 1 Diabetes Grand Challenge, „insulinele care răspund la glucoză – așa-numitele insuline inteligente – sunt considerate Sfântul Graal al insulinei, deoarece s-ar apropia cel mai mult de vindecarea diabetului de tip 1, așa cum ar putea face orice terapie medicamentoasă”.\n\nȘase proiecte de cercetare, care includ echipe de la Universitatea Stanford din SUA, Universitatea Monash din Australia și Universitatea Zhejiang din China, au dezvoltat insuline inteligente, iar patru dintre ele se concentrează pe testarea celor sensibile la glucoză.\n\nÎn afară de acestea, se remarcă un proiect de dezvoltare a unei insuline care să acționeze mult mai rapid asupra nivelului de glicemie din sânge și altul axat pe o proteină care combină insulina cu glucagonul, un hormon peptidic produs de celulele alfa din pancreasul exocrin și secretat de ficat și rinichi. În timp ce insulina ajută la eliminarea glucozei din sânge, glucagonul stimulează ficatul să elibereze mai multă glucoză când aceasta coboară sub un anumit nivel. Astfel, o formulă care să includă ambii hormoni ar stabiliza nivelul glucozei.\n\nDr. Elizabeth Robertson, director de cercetare la Diabetes UK, a declarat că aceste noi proiecte „ar putea reduce în mod semnificativ provocările zilnice ale gestionării diabetului de tip 1 și ar putea îmbunătăți atât sănătatea fizică, cât și pe cea mentală a celor care trăiesc cu această afecțiune. Sperăm că această cercetare va duce la progrese care vor schimba viața în îngrijirea diabetului de tip 1”.",
        "label": "Crisana"
    },
    {
        "title": "Retrospectiva săptămânii, prin ochii lui Bihorel: Bolovan, supărat că este propus tot mai des prim-ministru",
        "text": "Ca de obicei, Bihorel are propria sa variantă despre evenimentele petrecute săptămâna trecută:\n\nVio către Ghiusi: „Am auzit că Viktoraș al vostru le-a recomandat celor din opoziție, care spun că-i mai bine în România, să plece din Ungaria și să vină peste noi”. „Omul are dreptate, numai că s-a aflat doar jumătate din sfat. Îndemnul a fost adresat nu doar opoziției, ci și marii noastre armate”.\n\nBolovan, enervat că toată lumea îl vede premier: „Am ajuns ca în vestita poezie a lui Eminescu: de la Tisa pân’ la Nistru, Bolovanul prim-ministru”. „Și nu e o chestie de laudă că toți vă vor la București, șef de Guvern?”. „Vor pe naiba! Dacă tot plâng de dragul banului public, de ce nu au făcut ca mine la Consiliul Județean? Că au avut patru ani să tot facă reduceri de personal”.\n\nPuradel, revoltat: „Câtă nerușinare pe gagii: au inventat insule de colectare a deșeurilor în care practic gunoaiele sunt îngropate, să nu iasă mirosurile”. „Și ce-i rău în asta?”. „Păi, dacă până acum puteam scotoci după gozuri, acum trebuie să săpăm ca minerii. Dar ne plătește cineva sporul de subteran?”.\n\nSpecialiștii noștri au participat la Târgul de turism de la Londra. „Mă gândesc că ați dus mult material promoțional”. „Oarecum. Noi am preferat să mergem cu lichidități, pălincă în cantități industriale. Și am constatat că nu pliantele cu pozele clădirilor reprezentative au stârnit interesul britanicilor, ci etichetele cu prețurile la băuturi”.\n\nUn mare cântăreț a venit la noi să adopte niște pisici. „Sunt un mare iubitor de animale, așa că am bătut atâta cale să mă aleg cu niște ființe abandonate”. „De ce credeți că artiștii noștri se feresc să adopte pisici?”. „Din invidie, că mâțele miorlăie mai cu talent decât ei”.\n\nTanti Zoe, pensionara: „Am fost la expoziția de Biblii. Am văzut și Biblia care a călătorit până pe Lună, dar nu m-a impresionat”. „De ce? Nu-i de colea să fi fost pe Lună și să fi venit înapoi”. „Păi, la noi în oraș sunt cel puțin o mie de biblii care, chiar dacă n-au ajuns pe Lună, au fost la Biserica cu Lună”.\n\nPercheziții la firmele de comercializat ochelari, acuzate de evaziune. Nu prea îi văd bine.\n\nAcest articol este un pamflet și va fi tratat ca atare",
        "label": "Crisana"
    },
    {
        "title": "Trump a anunțat că nu va mai participa la o altă dezbatere cu Harris - Zi de Zi",
        "text": "Trump a anunțat că nu va mai participa la o altă dezbatere cu Harris\n\nDonald Trump a postat pe rețeaua sa, Truth Social, că nu va mai participa la o altă dezbatere prezidențială. El a scris, cu referire la mandatul Kamalei Harris de vicepreședinte, că ea trebuie “să se concentreze pe ceea ce trebuia să facă în perioada ultimilor aproape patru ani. Nu va fi a treia dezbatere”.\n\nTrump a mai afirmat că toate problemele cauzate de Harris și Biden au fost discutate pe larg, marți și în timpul primei dezbateri, din iunie, cu Joe Biden. Trump a mai susținut că sondajele realizate după evenimentul de marți l-au prezentat pe el ca favorit, însă acest lucru este infirmat de sondajul Reuters/Ipsos de joi, precum și de cele realizate la câteva ore după evenimentul de marți.\n\nȘtirea în formă inițială. Vicepreședintele democrat al SUA, Kamala Harris, și-a sporit avantajul în intențiile de vot (47%), față de republicanul Donald Trump (42%), după dezbaterea în care a fost considerată câștigătoare, potrivit unui sondaj Reuters/Ipsos încheiat joi.\n\nAstfel, Kamala Harris are un avans de cinci puncte procentuale în rândul alegătorilor, față de cele patru puncte pe care le avea față de Trump într-un sondaj similar desfășurat în perioada 21-28 august.\n\nDintre alegătorii care au spus că au urmărit cel puțin o parte din dezbaterea de marți seară (miercuri dimineață ora României), 53% au spus că Harris a câștigat, în timp ce 24% îl consideră pe Trump câștigător. Aproximativ 52% dintre respondenți au spus că Trump s-a bâlbâit și nu a părut să dea răspunsuri inteligente, în timp ce 21% cred același lucru despre Harris.\n\nSondajul a fost realizat timp de două zile pe 1.690 de adulți americani din întreaga țară, inclusiv 1.405 alegători înregistrați. Are o marjă de eroare de aproximativ 3%.\n\nDeși sondajele naționale, inclusiv cele realizate de Reuters/Ipsos, dau semnale importante cu privire la intențiile electoratului, rezultatele din statele cheie ar putea fi cele care decid viitorul președinte al SUA.",
        "label": "Crisana"
    },
    {
        "title": "Alcoolul şi judecătorii: Cum s-a „amețit” completul Tribunalului Bihor de la un individ dat în urmărire",
        "text": "Poveste de tot râsul la Tribunalul Bihor, lunea trecută, unde judecătorii Georgeta Ciungan şi Liviu Ardelean au avut de furcă cu contestaţiile a patru hoţi de lucernă din Tileagd, arestaţi pe 30 octombrie de Judecătoria Aleşd pentru tâlhărie, fiindcă, încercând să fugă de păgubiţii care îi blocaseră în trafic, i-au atacat cu toporul, cu pietre şi cu ţevi de metal, reuşind să le distrugă maşinile.\n\nTrei dintre ei au ajuns cuminţi la Tribunal, cu cătuşe la mâini, din Arestul Poliţiei, însă unul - Rostaş Augustin - teoretic lipsea, fiind dat în urmărire naţională de poliţiştii care nu l-au găsit după emiterea mandatul de arestare. În realitate, omul era „la dispoziție”, ba chiar a apărut senin la judecată, târât de nevastă, care îl smulsese din cârciuma din sat, orb de beat.\n\nCulmea, până la urmă, turmentatul a fost lăsat să plece acasă, chit că instanţa a respins toate contestaţiile şi, deci, ar fi trebuit pus „la păstrare” împreună cu tovarășii săi. Rostaş s-a întors de unde a plecat, adică la crâşmă, unde a chefuit încă două zile, până miercuri, când tot nevasta l-a luat, tot beat criţă, ducându-l la Poliţie, ca să fie în sfârşit încarcerat.\n\nBihorel e sigur că pentru încurcătură nu judecătorii sunt de vină, ci hoţul care i-a „ameţit” cu alcoolul emanat prin toți porii...",
        "label": "Crisana"
    },
    {
        "title": "FC Bihor a cedat cu 0-2 jocul amical pe care l-a susţinut la Arad, cu UTA",
        "text": "Fotbaliştii de la FC Bihor au profitat de întreruperea campionatului şi s-au deplasat sâmbătă la Arad, unde, pe Stadionul Francisc Neuman, au susţinut un joc amical în compania formaţiei de Superligă UTA, în faţa căreia au cedat însă cu scorul de 0-2.\n\nGazdele au început mai bine, şi-au creat câteva ocazii şi chiar au reuşit să deschidă scorul în minutul 18, prin Jordan Kadiri, după care FC Bihor a replicat în partea a doua a primei reprize, când, la rându-i, a avut câteva oportunităţi de gol.\n\nRepriza a doua a fost mai dinamică, cu ocazii mai multe de ambele părţi, dar tot gazdele au marcat, în minutul 77, prin Augustin Vuletich.\n\nÎn minutul 3, după o lovitură de colţ pentru UTA, mingea l-a lovit în picior pe Florent Poulolo şi a trecut pe lângă poarta orădeană. Apoi, în minutul 11, Jordan Kadiri a trimis un şut în diagonală, de la colţul careului mare, dar pe lângă bară.\n\nÎn minutul 18 s-a produs deschiderea scorului. După o centrare de pe stânga, atacantul Jordan Kadiri, nemarcat în careu, a înscris din 8 metri, cu un şut în stânga portarului.\n\nRoş-albaştrii au expediat primul şut pe poartă în minutul 23, când Gelu Gitye a trimis de la marginea careului, dar în braţele portarului Aleksander Mitrovic.\n\nÎn minutul 30, Răzvan Gunie a executat o lovitură liberă de pe partea stângă, Deniz Giafer, urcat în careu, a reluat cu capul din 7 metri, dar a reţinut portarul.\n\nGazdele au replicat în minutul 38, cu un şut bun de la 17 metri al lui Kouya Mabea, dar pe lângă bară. În minutul imediat următor, Ioan Hora a executat bine o lovitură liberă de pe partea stângă, la colţul scurt, dar portarul arădenilor a fost la post şi a respins.\n\nUltima ocazie a primei reprize a aparţinut formaţiei bihorene, în minutul 45+1, când Răzvan Gunie a fost angajat în jumătatea adversă, a avansat până la marginea careului de 16 metri, de unde a şutat la colţul lung, dar portarul Mitrovic s-a întins şi a reuşit să reţină.\n\nÎn partea a doua, în minutul 56, Răzvan Gunie a executat o lovitură liberă de pe stânga, periculos, la colţul careului mic, a ieşit portarul, dar mingea a trecut peste acesta şi apoi pe lângă bară.\n\nUTA a replicat în minutul următor cu un şut bun al lui Valentin Costache, de la marginea careului, dar puţin pe lângă poartă. De partea cealaltă, Gelu Gitye a şutat de la 23 de metri, dar pe mijlocul porţii şi goalkeeperul Robert Popa a reţinut.\n\nFC Bihor a avut o ocazie bună în minutul 68, când Adelin Nica a centrat în careu de pe dreapta, Ioan Hora a reluat periculos din poziţie centrală, a respins portarul în faţă, iar apoi pericolul a fost îndepărtat din careul mic al gazdelor.\n\nÎn minutul 74, arădenii s-au apropiat periculos de careul orădean, Valentin Costache a trimis în centru, iar Ioan Borcea a trimis pe jos, dar a reţinut Accinelli.\n\nIntrat în locul lui Ioan Filip, Ober Almanza s-a remarcat cu un şut de la marginea careului, dar peste poartă.\n\nUTA şi-a majorat scorul în minutul 78, când Valentin Costache a centrat de pe stânga în faţa porţii, de unde Augustin Vuletich a îndeplinit o simplă formalitate, înscriind cu latul.\n\nPână la final, jucătorii formaţiei gazdă au mai expediat un şut de la marginea careului de 16 metri, care a mers însă pe lângă bară.\n\nPartida s-a încheiat cu scorul de 2-0 în favoarea gazdelor, la capătul unui joc amical care s-a dovedit util pentru ambele formaţii.\n\nUTA Arad – FC Bihor Oradea 2-0 (1-0)\n\n Au marcat: Jordan Kadiri (min. 18) şi Augustin Vuletich (min. 77)\n\n UTA: Al. Mitrovic (min. 46 R. Popa) – D. Dussaut (min. 78 Al. Matei), F. Poulolo (min. 46 C. Rîpă), R. Trif (min. 60 Tsouka), K. Mabea – Hrezdac, Ze Pedro (min. 46 A. Fabry) – L. Ghezali (min. 46 A. Samson, min. 78 A. Calotă), D. Ţăroi (min. 31 I. Borcea) R. Cristea (min. 46 Costache, min. 78 Ad. Dragoş) – J. Kadiri (min 31 D. Zsori, min. 60 A. Vuletich, min. 83 V. Costache). Antrenor secund: Sorin Rădoi\n\n FC Bihor: I. Rus (min. 46 R. Accinelli) – S. Cucu (min. 46 C. Jurj), A. Gal (min. 75 Al. Băican), D. Giafer (min. 75 R. Farcaş), L. Ioviţă (min. 40 I. Ban) – G. Gitye (min. 62 A. Nica), I. Filip (min. 70 O. Almanza), R. Gunie (min. 62 D. Sala), Al. Stahl (min. 70 L. Tincău) – A. Chiriţoiu (min. 46 A. Moga) şi I. Hora (min. 76 Sg. Jurj). Antrenor principal: Gheorghe Ghiţ\n\n Au arbitrat: Darius Leah – Andreea Şuşcă şi Alina Mihoc.\n\nFC Bihor va susţine următorul joc duminică, 24 noiembrie, de la ora 13:30, în compania celor de la Corvinul Hunedoara.\n\nPartida se va desfăşura la Stadionul „Iuliu Bodola” şi va conta pentru cea de-a 14-a etapă a campionatului Ligii a II-a.",
        "label": "Crisana"
    },
    {
        "title": "Vinde și pleacă! O familie din Oradea e scoasă din casă de Primărie pentru a doua oară în decurs de 6 ani (FOTO)",
        "text": "Primăria le-a făcut o ofertă „de nerefuzat”: sau, sau. Proprietarii locuințelor din cele două imobile situate de-o parte și de alta a străzii Plevnei, la intersecție cu Tudor Vladimirescu, au primit hârtiile gata completate.\n\n„Ni s-a spus că prețul a fost stabilit printr-o evaluare. Dacă acceptăm, bine. Dacă nu, oricum se va ajunge la expropriere, iar acolo s-ar putea ca instanța să ne dea chiar mai puțin”, povestește un proprietar. Iar oamenii au acceptat...\n\nIdeea demolării a trei imobile din intersecția străzilor Plevnei și Tudor Vladimirescu a fost lansată la sfârșitul lunii septembrie. „În momentul de față, din cauza acestor clădiri, intrarea în intersecție se face foarte dificil”, argumenta primarul Florin Birta\n\nPe 29 septembrie, Consiliul Local a aprobat dezafectarea imobilelor din străzile Plevnei nr. 15 și Tudor Vladimirescu nr. 39 și nr. 37, pentru a face loc unui sens giratoriu. Proiectul a iscat controverse, pentru că fluidizarea circulației ar putea atrage mai multe mașini în centrul orașului, în loc să descurajeze intrarea lor în zonă.\n\nDar și-a urmat cursul. Primele două clădiri, de la nr. 15 din strada Plevnei și nr. 39 din strada Tudor Vladimirescu, vor fi demolate. Casa alăturată, de la nr. 37, va fi dezafectată pentru ca în dreptul ei să fie mutată trecerea pentru pietoni situată acum în fața Școlii Szacsvay Imre.\n\nÎntruniți joia trecută, în ultima ședință din actualul mandat, consilierii locali au aprobat cumpărarea celor două clădiri cu 1,3 milioane euro. „Aşa cum am procedat în 95% din cazuri din acest mandat, colegii de la Direcţia Patrimoniu Imobiliar i-au vizitat pe proprietari, au făcut evaluarea spațiilor, au discutat cu proprietarii şi au căzut de acord să încheie contracte de vânzare - cumpărare pe 14 din cele 15 locuințe afectate de investiție”, le-a explicat consilierilor primarul Birta.\n\nProprietarul celui de-al 15-lea imobil, situat în strada Tudor Vladimirescu nr. 37 , va comunica municipalității decizia sa săptămâna aceasta. Clădirea, probabil cea mai veche de pe stradă, fapt pentru care este mai ieșită către carosabil, aparține familiei de câteva generații. „Puteam uza de dreptul de expropriere, dar nu am dorit. Proprietarul ne-a cerut un termen de gândire să discute cu familia”, a spus primarul. Săptămâna aceasta, va trebui să vină un răspuns...\n\nDeținătorul casei de la nr. 37 a rămas, însă, singur. Toți vecinii au acceptat să-și vândă locuințele, ca să nu ajungă la judecată. „Când am fost la Primărie, am primit o hârtie gata completată unde scria că sunt de acord cu investiția și în care era trecut prețul, ca și cum aș fi făcut eu evaluarea. Aveam de ales dacă să accept și mai negociem ceva sau dacă refuz, urmând să fiu expropriat, iar prețul să fie stabilit de instanță”, povestește Ștefan Cârdei, proprietarul unui apartament din clădirea de la nr. 39.\n\nPentru cea mai luxoasă locuință din imobil, cu 6 camere la parter și mansardă, plus terasă, însumând 230 mp, a primit 303.000 euro. A refuzat să vândă până în seara dinaintea ședinței de Consiliu Local. În cadrul negocierilor purtate cu directorul adjunct al Direcției Patrimoniu, Cristian Popescu, prețul s-a oprit în final la 335.000 euro. „Pare mult, dar la banii ăștia nu mai găsesc nimic similar în zonă”, spune Cârdei, resemnat.\n\nDe două ori în 6 ani\n\nCu acest proiect, Primăria a mai atins un „record”: a reușit să scoată din casă o familie pentru a doua oară în 6 ani. În 2018 a cumpărat de la familia Ciuclea, cu 52.000 euro, o casă situată în strada Ciheiului nr. 48, pentru a amenaja un drum colector pentru șoseaua de centură. Atunci, oamenii s-au bucurat, casa fiind într-o zonă inundabilă.\n\nCu banii primiți și cu rezervele proprii, o parte a familiei și-a cumpărat o casă în Ungaria, iar cealaltă o locuință cu o cameră, bucătărie și baie în curtea comună a clădirii din strada Tudor Vladimirescu nr. 39. „Am cumpărat printr-o agenție. Nu ne-a spus nimeni că riscăm să fim iar demolați”, spune Florentina Ciuclea.\n\nAcum, femeia nu se mai bucură. „Am primit 55.000 euro pe o locuință în centrul orașului, amenajată cu tot ce ne trebuie și cu o mică terasă. La banii ăștia o să putem cumpăra o garsonieră într-un cartier”.\n\nFamilia Ciuclea a acceptat tranzacția ca să nu fie nevoită să se judece cu anii pentru un preț mai bun, răstimp în care ar sta în chirie. „Soțul le-a și spus celor de la Primărie: «Acuma, că ne mutăm, sper că a treia oară nu mai veniți să-mi luați casa»”. Nu de alta, dar dacă fulgerul nu lovește de două ori în același loc, municipalitatea nu are nicio reținere s-o facă. Și uneori face cum îi tună!",
        "label": "Crisana"
    },
    {
        "title": "Mongolia refuză să îl aresteze pe Vladimir Putin în baza mandatului emis de Curtea Penală Internațională - Zi de Zi",
        "text": "Mongolia refuză să îl aresteze pe Vladimir Putin în baza mandatului emis de Curtea Penală Internațională\n\nMongolia refuză să îl aresteze pe Vladimir Putin în baza mandatului emis de Curtea Penală Internațională, deși este membră a Tratatului de la Roma, iar în iunie și-a declarat ”sprijinul neclintit” pentru CPI. UE și Ucraina îndeamnă țara asiatică să-și respecte obligațiile.\n\nPreședintele Rusiei efectuează o vizită în țara asiatică pentru discuții care se vor concentra asupra unei noi conducte de gaze care să lege Rusia și China. În ciuda mandatului emis de CPI pe numele său, Vladimir Putin a fost întâmpinat pe covorul roșu de ministrul de Externe al Mongoliei.\n\nMinisterul de Externe al Ucrainei consideră că refuzul Mongoliei de a-l aresta pe Vladimir Putin reprezintă o ”lovitură grea” pentru sistemul de drept penal internațional. ”Mongolia a permis unui criminal acuzat să se sustragă justiției, împărțind astfel responsabilitatea pentru crimele de război”, a declarat un purtător de cuvânt al ministerului.\n\nDe asemenea, Comisia Europeană îndeamnă Mongolia să-și îndeplinească obligațiile asumate prin aderarea la Tratatul de la Roma al CPI, în 2002. “Mongolia este un stat parte al Tratatului de la Roma, cu obligațiile legale pe care le implică. Ne-am exprimat îngrijorarea cu privire la vizită și ne-am declarat clar poziția CPI prin intermediul delegației noastre din Mongolia. UE sprijină ancheta procurorului CPI din Ucraina și solicităm cooperarea tuturor statelor părți”, a declarat un purtător de cuvânt al Comisiei Europene.\n\nHuman Rights Watch remarcă că Mongolia se numără printre cele 94 de țări care au semnat în iunie o declarație comună în care își anunțau ”sprijinul neclintit” pentru CPI.",
        "label": "Crisana"
    },
    {
        "title": "Gaza. Cel puțin o sută de persoane au fost ucise și alte zeci rănite, într-un atac israelian asupra unei școli transformate în tabără de refugiați - Zi de Zi",
        "text": "Gaza. Cel puțin o sută de persoane au fost ucise și alte zeci rănite, într-un atac israelian asupra unei școli transformate în tabără de refugiați\n\n”Loviturile israeliene au vizat persoane strămutate, în timp ce se rugau în zori (Fajr), ceea a dus la o creștere rapidă a numărului de victime”, a declarat biroul de presă al guvernului din Gaza, controlat de Hamas.\n\nPe de altă parte, armata israeliană (IDF) susține că forțele sale aeriene ”au lovit un centru de comandă și control folosit drept ascunzătoare pentru teroriștii și comandanții Hamas”.\n\n”IAF a lovit cu precizie teroriștii Hamas care operau într-un centru de comandă și control al Hamas încorporat în școala Al-Taba’een și situat lângă o moschee din Daraj Tuffah, care servește drept adăpost pentru locuitorii orașului Gaza. Înainte de atac, au fost luate numeroase măsuri pentru a reduce riscul de a vătăma civilii, inclusiv utilizarea de muniții precise și supraveghere aeriană”, a precizat IDF.\n\nNu este primul incident de acest gen. La sfârșitul lunii trecute, cel puțin 30 de persoane au fost ucise, între care femei și copii, într-un atac israelian asupra unei școli în care se aflau refugiați. La fel, IDF a susținut că a vizat un centru de comandă și control al Hamas.",
        "label": "Crisana"
    },
    {
        "title": "Victoraş de AUR: Cum îi face excentricul Victor Micula propagandă lui George Simion (VIDEO)",
        "text": "Condamnatul Victor Micula, cel mângâiat astă primăvară cu o pedeapsă cu suspendare şi muncă în folosul comunităţii, şi-a găsit o nouă pasiune. Pe Tik Tok, desigur, unde are peste 4 milioane de urmăritori.\n\nVictoraş şi-a creat aici o adevărată reţea pro-AUR, ba şi-a mai pus şi sigla partidului la vedere, îndemnând publicul să voteze această formațiune la parlamentare și pe George Simion la prezidențiale, „pentru a fi schimbare”.\n\nPrintre susținătorii săi s-au manifestat maneliști şi infractori, unii chiar cunoscuţi, cum ar fi liderul clanului Duduienilor, George Pian.\n\nVictoraş intră cu ei în live-uri, aducându-l inclusiv pe „şeful” George Simion, căruia interlopii i se plâng printre înjurături şi blesteme că-s amenințați pentru sprijinul arătat pentru partid, iar prezidenţiabilul le promite că va lua măsuri pentru a-i proteja de represalii.\n\nNiște oameni de AUR, ce mai...",
        "label": "Crisana"
    }
]