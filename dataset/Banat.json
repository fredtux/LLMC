[
    {
        "title": "Ziua Forțelor Terestre. „Program – militar pentru 1 zi”, la Batalionul 691 Artilerie Antitanc „General Ion Dragalina”",
        "text": "În data de 23 aprilie, odată cu pomenirea Sfântului Mare Mucenic Gheorghe, Batalionul 691 Artilerie Antitanc „General Ion Dragalina” a sărbătorit și Ziua Forțelor Terestre.\n\nActivitatea a cuprins: întâmpinarea comandantului batalionului, intonarea imnului de stat al României, ceremonia religioasă oficiată de P.On. Ionuț Furdean, protopopul Lugojului împreună cu preotul militar Emanuel Gafița, avansarea în grad înainte de termen a domnului plutonier Craia Sorin la gradul de plutonier major, înmânarea unor diplome de merit personalului care s-a remarcat prin îndeplinirea ireproșabilă a sarcinilor și defilarea batalionului.\n\nTot în această zi artileriștii lugojeni au organizat și Ziua Porților Deschise, „Program – militar pentru 1 zi” în cazarma unității. La această activitate au participat aproximativ 500 de elevi de la instituțiile de învățământ din municipiul Lugoj, dar și din comunele învecinate.\n\nElevii au putut vizualiza la standurile pregătite echipamentele și armamentul din dotarea batalionului, totodată fiindu-le prezentate tradiția și momentele importante din istoria unității.\n\nDe asemenea participanții au primit câteva lecții despre calitățile care definesc militarii: disciplină, onoare, responsabilitate, spirit de sacrificiu și devotament.",
        "label": "Banat"
    },
    {
        "title": "Accident în lanț, pe A1. Un copil a fost transportat la spital cu elicopterul SMURD",
        "text": "Un accident rutier în lanț, în care au fost implicate trei autoturisme în care se aflau trei adulți și cinci minori, a avut loc pe autostrada A1, la km 473, pe sensul de mers Lugoj – Timișoara, în apropiere de nodul rutier Topolovățu Mare.\n\nLa locul evenimentului s-au deplasat pompierii lugojeni cu o autospecială de descarcerare, o autospecială de primă intervenție si comandă, un echipaj SMURD și o ambulanță SAJ.\n\n„Un bărbat, în vârstă de 79 de ani, a condus un autoturism pe A1 dinspre Lugoj înspre Timișoara, iar la un moment dat ar fi intrat în coliziune cu un autoturism condus de un bărbat de 39 de ani, care se deplasa în fața sa. În urma impactului, autoturismul condus de bărbatul de 39 de ani a fost proiectat într-un alt autoturism ce circula regulamentar în fața sa, condus de un bărbat de 41 de ani. Bărbatul de 39 de ani, precum și un minor de 5 ani au fost transportați la spital în vederea acordării de îngrijiri medicale”, a anunțat IPJ Timiș.\n\nMinorul a fost transportat la spital cu elicopterul SMURD, iar bărbatul (tatăl acestuia) cu ambulanța SAJ.\n\nS-a întocmit dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Horoscopul săptămânii [1393]",
        "text": "Schimbări revoluționare în cercurile tale de cunoștințe. Experimentezi noi relații. Te alături unor grupuri sau mișcări care împărtășesc valori similare. Spiritul tău de aventură va fi activat de energia Soarelui.\n\nCariera și imaginea publică îți deschid calea spre perspective. Îți reafirmi puterea și îți modelezi viitorul. Ești pregătit pentru noi aventuri legate de bani, afaceri și sex. Norocul îți surâde în plan financiar\n\nO transformare în modul în care gândești și înțelegi lumea. Simți nevoia să explorezi noi idei și să îți lărgești orizontul prin călătorii sau întâlniri cu persoane care îți vor schimba convingerile și perspectivele.\n\nTransformări importante în modul în care îți gestionezi banii și relațiile financiare. E un moment favorabil pentru a-ți reconsidera strategia financiară. Renunță la vechi și vei descoperi succesul și o fericire mai mare.\n\nApar oportunități de a-ți redefini parteneriatele. Vei avea inspirația de a dedica timp și resurse relațiilor care te reprezintă cu adevărat și îți aduc cea mai profundă bucurie și iubire. Ți se amplifică și pofta de viață.\n\nAi o dorință puternică de a face transformări în stilul tău de viață. E o perioadă de regăsire a echilibrului între muncă și viața personală. Un moment perfect pentru întâlniri cu cei dragi și sărbătorirea reușitelor.\n\nÎmpliniri în plan sentimental. Te eliberezi de blocaje și îți creezi o viață plină de armonie. Îți explorezi latura creativă și găsești modalități de a te exprima mai autentic și mai inovativ. Îmbrățișezi idei noi.\n\nO transformare bună în viața ta, vindecare și creștere profundă. Aceste schimbări conduc la transformări durabile și semnificative. Trăiești mai autentic ca niciodată și adopți o viziune mai amplă asupra lumii.\n\nO transformare profundă care îți va modela viitorul pe care ți-l dorești. Ești în centrul atenției. Este momentul tău și trebuie să te concentrezi pe lucrurile care îți aduc bucurie. Ai succes pe toate planurile.\n\nSectorul tău financiar e foarte bine protejat până în 2044. Asta te ajută să să devii mai ingenios în sporirea veniturilor. Noile tehnologii te ajută și îți cresc veniturile și îți deschid noi oportunități spre prosperitate.\n\nÎn următorii 20 de ani te transformi din interior. Va fi o revoluție personală. Te reinventezi și îți asumi o viață mai liberă. Atragi spre tine tot ce îți dorești. Viața ta va fi mai frumoasă datorită zodiei Săgetător.\n\nO perioadă excelentă pentru introspecție, meditație și practici spirituale. Te înțelegi mai bine și te vindeci. Intuiția ta e la cote înalte. Acționezi în forță, îți lărgești orizontul și te bucuri de multe câștiguri suplimentare.",
        "label": "Banat"
    },
    {
        "title": "Prins în flagrant! A furat pietriș de la firma unde lucra",
        "text": "Polițiștii din Făget au reținut un bărbat bănuit de delapidare.\n\n„Polițiștii au depistat în Colonia Mică un bărbat de 50 de ani în timp ce descărca pietriș din remorca unei autoutilitare. În urma probatoriului administrat în cauză, a rezultat că bărbatul ar mai fi săvârșit astfel de fapte (5 acte materiale) fiind angajat al unei societăți comerciale”, a anunțat IPJ Timiș.\n\nBărbatul a fost reținut sub aspectul săvârșirii infracțiunii de delapidare, fiind introdus în Centrul de Reținere și Arestare Preventivă din cadrul Inspectoratului de Poliție Județean Timiș. (P. M.)",
        "label": "Banat"
    },
    {
        "title": "KAMO Street Blues & Jaz, o abordare inedită a ediției a XXXIII-a",
        "text": "Gala de Blues/ Jazz KAMO intră, în acest an, într-o nouă dimensiune, aducând cele două genuri muzicale mai aproape de publicul său prin intermediul secțiunii KAMO Street Blues & Jazz.\n\nPe 27 și 28 septembrie 2024, cinci locuri importante din centrul Timișoarei vor găzdui scene pe care vor urca artiști talentați selectați prin apelul nostru. Aceștia vor avea oportunitatea extraordinară de a împărtăși pasiunea lor pentru blues și jazz cu trecătorii care vibrează pe aceeași frecvență muzicală.\n\nApelul de înscriere este deschis atât artiștilor consacrați, cât și tinerilor muzicieni din întreaga țară. Cei selectați vor putea să își împărtășească talentul în sesiuni de 15 minute, din oră în oră, între 14:00 – 18:00, în formule solo sau duo, acustic sau semi-acustic. Artiștii își vor putea exprima viziunea sonoră proprie a genurilor blues și jazz și să își vor putea face cunoscută muzica în fața unui public pasionat.\n\n„Ne așteptăm ca numărul celor care se vor înscrie în acest proiect nou pentru Gala Kamo să fie unul mare, cu atât mai mult cu cât ne adresăm tuturor artiștilor iubitori de jazz și blues din întreaga Românie. Dintre muzicienii care vor apărea la acest eveniment se vor recruta formațiile care vor fi invitate în cadrul edițiilor viitoare ale Galei. Prin urmare, să le spunem bun-venit în familia jazz-ului și blues-ului. Ne vom bucura împreună de magia acestei muzici extraordinare!”, spune Johnny Bota, directorul artistic al festivalului.\n\nData limită a înscrierilor este 1 august 2024, iar detalii suplimentare pot fi găsite la adresa: .\n\nKAMO Street Blues&Jazz este un preambul al ediției a XXXIII-a a prestigioasei Gale KAMO Blues / Jazz, un eveniment de referință nu doar pentru Timișoara, ci pentru întreaga țară, care, în acest an, va avea loc în 28 și 29 septembrie.\n\nCa de fiecare dată, Gala reunește pe scenă artiști extraordinari din țară și din străinătate.",
        "label": "Banat"
    },
    {
        "title": "Incendiu, la o florărie!",
        "text": "Pompierii din Lugoj au intervenit, vineri dimineața, pentru stingerea unui incendiu izbucnit la o florărie de pe strada Bucegi, din municipiu.\n\nDupă cum au anunțat pompierii, la sosirea echipajelor la locul evenimentului, incendiul se manifesta, cu degajări de fum, pe o suprafață de aproximativ 10 metri pătrați. O persoană s-a autoevacuat, dar doi papagali aflați într-o colivie au murit din cauza intoxicației cu fum.",
        "label": "Banat"
    },
    {
        "title": "O șoferiță a fost rănită, într-un accident cu trei mașini, pe centura municipiului Lugoj",
        "text": "O șoferiță de 48 de ani a fost rănită și a ajuns la spital în urma unui accident de circulație care a avut loc, joi, pe șoseaua de centură a municipiului Lugoj, la intersecția cu DJ 609, spre localitatea Hezeriș.\n\n„O femeie de 48 de ani a condus un autoturism pe DJ 609 dinspre Hezeriș spre Lugoj, iar la un moment dat, la intersecția cu DN6 – centura Lugojului, ar fi intrat în coliziune cu o autoutilitară, condusă de un bărbat de 45 de ani. Ulterior, în urma impactului, autoturismul condus de femeia de 48 de ani ar fi fost proiectat într-o altă autoutilitară, condusă de un bărbat de 55 de ani. Femeia de 48 de ani a fost transportată la spital în vederea acordării de îngrijiri medicale. Conducătorii auto au fost testați cu aparatul etilotest, iar rezultatele au fost negative”, au anunțat reprezentanții IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de vătămare corporală din culpă. (P. M.)",
        "label": "Banat"
    },
    {
        "title": "Un șofer mort de beat a fost prins de polițiști la volan",
        "text": "Polițiștii din Lugoj au mai depistat un șofer care a urcat mort de beat la volan.\n\n„La 17 iunie a.c., în jurul orei 08:50, polițiștii Biroului Rutier Lugoj, au oprit pentru control pe strada Buziașului din Lugoj un autoturism condus de către un bărbat de 44 de ani. În urma testării șoferului cu aparatul alcooltest a rezultat o alcoolemie în valoare de 1,18 mg/l alcool pur în aerul expirat”, a transmis IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de conducerea unui autovehicul pe drumurile publice sub influența băuturilor alcoolice.",
        "label": "Banat"
    },
    {
        "title": "Cinci persoane rănite în urma coliziunii dintre un tir și două autoturisme, pe DN 6",
        "text": "Un grav accident de circulație a avut loc, joi după-amiază, pe drumul care leagă Lugojul de Caransebeș.\n\nConform Centrului Infotrafic din Inspectoratul General al Poliției Române, accidentul s-a produs pe DN 6, la kilometrul 469+900 de metri, la ieșirea din localitatea Constantin Daicoviciu.\n\nÎn urma coliziunii dintre un tir înmatriculat în Bulgaria, încărcat cu aliaje din aluminiu, și două autoturisme, cinci persoane au fost rănite, între care și un copil.\n\nUnul dintre autoturisme s-a răsturnat pe șosea, iar traficul rutier a fost oprit pe ambele sensuri.\n\nPatru dintre răniți, trei adulți și un minor, au fost preluați de către ambulanțele SMURD și SAJ, fiind transportați la spital pentru investigații suplimentare și tratament de specialitate.",
        "label": "Banat"
    },
    {
        "title": "Alfred Simonis a câștigat președinția Consiliului Județean Timiș",
        "text": "Alfred Simonis (PSD-PNL) a câștigat președinția Consiliului Județean Timiș, după o luptă strânsă împotriva președintelui în funcție, Alin Nica (ex-PNL, devenit candidat Dreapta Unită).\n\nPotrivit numărătorii paralele a PSD, Simonis a câștigat funcția de președinte al CJ Timiș, astfel că din septembrie va pleca de la președinția Camerei Deputaților în administrația locală.",
        "label": "Banat"
    },
    {
        "title": "Alte 24 de percheziții la traficanții de droguri din zonă",
        "text": "Polițiștii Brigăzii de Combatere a Criminalității Organizate Timișoara, împreună cu procurorii D.I.I.C.O.T. – Serviciul Teritorial Timișoara, au pus în aplicare 24 de mandate de percheziție domiciliară, în județul Timiș, într-un dosar privind săvârşirea infracțiunilor de trafic de droguri de risc și mare risc și efectuarea de operaţiuni cu produse ştiind că acestea sunt susceptibile de a avea efecte psihoactive, fără drept și fără a deține autorizație.\n\n„Din cercetări a reieșit că, începând cu anul 2022 și până în prezent, 16 persoane ar fi deținut și comercializat, în mod repetat, canabis, 3 – CMC, cunoscut sub denumirea de cristal, cocaină, MDMA, MDMB-4en Pinaca, MDMB – Inaca, ADB-Butinaca (droguri de risc, mare risc și substanțe psihoactive), către consumatori din județul Timiș, pe parcursul investigațiilor fiind documentate 37 de asemenea tranzacții”, a anunțat IPJ Timiș.\n\nAudierile s-au desfășurat la sediul Direcției de Investigare a Infracțiunilor de Criminalitate Organizată și Terorism – Serviciul Teritorial Timișoara. Suportul de specialitate a fost asigurat de Direcția Operațiuni Speciale din Poliția Română și de către Biroul Tehnic și de Criminalistică din cadrul D.I.I.C.O.T.\n\nAcțiunea s-a realizat cu sprijinul polițiștilor din cadrul Inspectoratului de Poliție Județean Timiș, precum și al jandarmilor din cadrul Grupării de Jandarmi Mobile Glad Voievod Timișoara.",
        "label": "Banat"
    },
    {
        "title": "Premieră pentru Muzeul din Lugoj",
        "text": "Muzeul de Istorie, Etnografie și Artă Plastică Lugoj participă, în premieră, la București, cu obiecte din colecțiile sale de patrimoniu, la expozția națională Răsucirea. Triumful provinciei, amurgul imperiilor, vernisată la sediul Muzeului Național de Artă Contemporană București, în 12-13 iunie 2024.\n\nÎntr-o companie selectă, muzeul lugojean a expus alături de mari muzee naționale din București, Timișoara, Iași, Arad, Reșita, Oradea, Tulcea, Drobeta Turnu Severin, Deva, Slobozia (Muzeul Național de Istorie a României, Muzeul Național al Satului „Dimitrie Gusti”; Muzeul Național al Literaturii Române, București; Muzeul Municipiului București; Muzeul Național al Literaturii Române, Iași; Complexul Muzeal Arad – Muzeul de Artă; Institutul de Cercetări Eco-Muzeale „Gavrilă Simion”, Tulcea; Institutul Geologic al României – Muzeul Național Geologic, București; Muzeul Banatului Montan, Reșița; Muzeul Civilizației Dacice și Romane, Deva; Muzeul de Istorie și Arheologie Callatis, Mangalia; Muzeul Național al Agriculturii, Slobozia; Muzeul Național al Banatului, Timișoara; Muzeul Național Tehnic „Prof. ing. Dimitrie Leonida”; Muzeul Regiunii Porților de Fier, Drobeta Turnu-Severin; Muzeul Țării Crișurilor, Oradea), dar și de colecționari privați.\n\nAceastă manifestare, la care Muzeul din Lugoj participă cu 16 exponate din colecțiile patrimoniului său cultural, reprezintă pentru instituția noastră un prilej de pledoarie în favoarea cunoașterii și aprecierii la nivel național dar și internațional (la vernisajul expoziției participând și reprezentanți ai unor ambasade străine la București), a valoroaselor piese deținute de instituția noastră.\n\nLa expoziția curatoriată de Călin Dan(director al Muzeului Național de Artă Contemporană București și CeliaGhyka (director al Departamentului de Istoria și Teoria Arhitecturii și Conservarea Patrimoniului la Universitatea de Arhitectură „Ion Mincu” din București), muzeul lugojean a fost reprezentat de directorul Daciana Vuia și restauratorul Dorina Zah.\n\nRăsucirea. Triumful provinciei, amurgul imperiilor reprezintă a doua etapă a unui itinerariu cultural inițiat odată cu „Răsucirea. 5 niveluri pentru edificarea Banatului etern” (expoziție ce a făcut parte, în anul 2023, din programul Timișoara Capitală Culturală Europeană).\n\nExpoziția poate fi vizitată în perioada 13.06.2024 – 10.11.2024, la sediul Muzeului Național de Artă Contemporană București.",
        "label": "Banat"
    },
    {
        "title": "Ziarul Actualitatea vă urează Paşte fericit!",
        "text": "Fie ca Lumina Învierii să ne aducă sănătate, să ne adune din nou împreună,\n\n să ne facă mai buni, mai iubitori, mai iertători și mai înţelepţi!\n\nÎnvierea Domnului este cea mai mare sărbătoare a creştinătăţii.\n\n Să o primim cum se cuvine şi să o binevestim!",
        "label": "Banat"
    },
    {
        "title": "Accident mortal, pe A1",
        "text": "Un accident mortal a avut loc, vineri seara, în jurul orei 22:50, pe autostrada A1, la kilometrul 487+300, pe sensul de mers spre Lugoj, în zona localității Topolovățu Mare. Un microbuz a acroșat un pieton care se deplasa pe mijlocul părții carosabile.\n\n„Un bărbat de 43 de ani a condus un autoturism dinspre Timișoara spre Lugoj, iar la urcare pe A1, a surprins și accidentat un bărbat de 39 de ani care se deplasa pe mijlocul părții carosabile. Din nefericire, în urma impactului, pietonul a decedat”, a anunțat IPJ Timiș. (P. M.)",
        "label": "Banat"
    },
    {
        "title": "Un băiat de 15 ani a fost găsit înecat în râul Timiș",
        "text": "Polițiștii și pompierii timișeni au fost alertați joi, 20 iunie, în jurul orei 11:40, cu privire la faptul că un tânăr ar fi intrat în râul Timiș cu intenția de a înota, iar ulterior ar fi fost luat de curenții apei, pe raza municipiului Lugoj.\n\nAu fost alertate toate subunitățile de intervenție ale Inspectoratului pentru Situații de Urgență al județului Timiș, în misiunea de căutare-salvare fiind implicați 19 pompieri cu 8 bărci, precum și echipajul de scafandri. La fața locului a fost prezent și un echipaj SMURD.\n\nTrupul tânărului care s-a înecat, joi dimineața, în râul Timiș, în zona Cotu Mic din Lugoj, a fost găsit după mai multe ore de căutări.\n\n„Din nefericire, tânărul în vârstă de 15 ani, nu a răspuns manevrelor de resuscitare efectuate de către medicul aflat la fața locului, rezultând decesul acestuia”, au anunțat reprezentanții IPJ Timiș.",
        "label": "Banat"
    },
    {
        "title": "Călin Dobra este, oficial, noul primar al Lugojului! „Cred că e cazul să nu mai ținem cont de culoarea politică”",
        "text": "Municipiul Lugoj are, oficial, începând de sâmbătă, 19 octombrie 2024, un nou primar și un nou Consiliu Local. Ceremonia de învestire în noile funcții s-a desfășurat în prezența prefectului de Timiș, Mihai Ritivoiu, dar și a ministrului Transporturilor și Infrastructurii, Sorin Grindeanu, și a președintelui ales al Consiliului Județean Timiș, Alfred Simonis.\n\nConform prevederilor legale, ședinţa de învestire și depunere a jurământului de către noii consilieri locali și noul primar, Călin-Ionel Dobra, a fost condusă de către decanul de vârstă al consilierilor, Adrian-Doru Serendan (PNL), asistat de către cei mai tineri consilieri, Daniela Lungu (consilier independent) și Daniel-Ioan Jurjescu (PSD), și a fost deschisă de către prefectul județului Timiș, Mihai Ritivoiu.\n\n„Lugojul este foarte important pentru noi, pentru bănățeni, și prezența unui număr atât de mare a unor demnitari importanți din statul român reflectă acest lucru. Lugojul are în esența lui un filon al Banatului, al românismului, de care suntem cu toții mândri. Într-o Românie în care unele municipii dispar, Lugojul se încăpățânează să rămână, să vină cu proiecte noi, spre folosul întregii regiuni, să livreze țării personalități de cel mai înalt rang. De Călin Dobra mă leagă o relație de prietenie și de colaborare administrativă de zeci de ani și am ținut să fiu prezent la depunerea jurământului său”, a spus, în deschiderea ședinței, prefectul Mihai Ritivoiu.\n\nDupă ce secretarul general al municipiului, Dan Ciucu, a citit hotărârea Judecătoriei Lugoj privind validarea mandatelor de consilier local, au depus jurământul cei 17 consilieri validați (doi consilieri au fost invalidați de instanță după ce au renunțat la mandat):\n\nCeremonia a continuat cu depunerea jurământului de către Călin Dobra, noul primar social-democrat al municipiului Lugoj.\n\n„E un moment important pentru comunitatea noastră, pentru că – îmi spunea cineva și trebuie să-i dau dreptate – în Lugoj nu politicienii câștigă alegerile, ci comunitatea își alege reprezentantul. Astăzi, eu împreună cu cei – momentan – 17 consilieri locali ne-am asumat o maxima răspundere. Este o mare onoare pentru mine să fiu primarul municipiului Lugoj, dar, înainte de toate, știu la ce m-am înhămat și vă asigur că voi face tot ceea ce îmi stă în putință ca această maximă responsabilitate să o duc la bun sfârșit. Nu întâmplător, astăzi, am invitat alături de mine câțiva oameni de suflet. În primul rând aparatul administrativ de la nivel național, în mod special pe prietenul Lugojului și al nostru, domnul ministru Sorin Grindeanu, pentru că a fost tot timpul alături de noi. Dar, Sorin, greul abia acum începe! Am invitat pe prietenul nostru, președintele Consiliului Județean, Alfred Simonis, dar și primarii din zona periurbană, pentru că îmi doresc ca alături de ei să dezvoltăm un pol de dezvoltare în întreaga zonă. Și nu întâmplător – și le mulțumesc din tot sufletul – am invitat pe preacucernicii părinți, pentru că îmi doresc din tot sufletul ca Lugojul să devină ce a fost odată, un oraș ecumenic, prietenos și ceea ce a fost la nivel național”, a declarat Călin Dobra.\n\nNoul primar al municipiului Lugoj a făcut și un apel la consilierii locali:\n\nLa eveniment au participat și numeroși invitați: parlamentari, conducerea PSD Timiș, primarii din comunele din zona Lugojului, directori de instituții, reprezentanți ai cultelor și ai mass-media.",
        "label": "Banat"
    },
    {
        "title": "Erwin Floroni a votat pentru schimbare, o schimbare binevenită pentru toți",
        "text": "Erwin Floroni, candidatul Alianței Dreapta Unită (USR + PMP + Forța Dreptei) la funcția de primar al municipiului Lugoj, a votat în jurul orei 11, la Secția nr. 227, de la Liceul Tehnologic ”Valeriu Braniște”.\n\n„Astăzi e o zi importantă. Trebuie să ne asumăm această zi. Trebuie să ieșim cu toții la vot și să alegem fiecare cum ne dictează inima sau rațiunea, pentru că în Lugoj e nevoie de o schimbare și eu cred că această schimbare este binevenită pentru toți”, a declarat Erwin Floroni, la ieșirea de la urne.",
        "label": "Banat"
    },
    {
        "title": "Creațiile originale de Paște ale preșcolarilor și elevilor sunt expuse la muzeul din Lugoj",
        "text": "Muzeul de Istorie, Etnografie și Artă Plastică din Lugoj, în parteneriat cu Grădinița PP Nr. 2 (structurile GPP Nr. 1, GPP Nr. 2, GPP Nr. 7), Grădinița PP Nr. 5 (structura GPP Nr.1), Școala „Filaret Barbu”, Școala „Eftimie Murgu” și Liceul Teoretic ”Harul”, întâmpină cea mai importantă sărbătoare a lumii creștine printr-o expoziție intitulată „Tradiții de Paște”.\n\nExpoziția, parte a proiectului de parteneriat „Istorie și tradiție”, va fi deschisă publicului lugojean în foaierul muzeului în perioada 28 aprilie – 8 mai 2024 și cuprinde creaţiile originale ale preșcolarilor și elevilor lugojeni: ouă încodeiate, felicitări și desene.\n\nProfesorii coordonatori ai acestor adevărate ateliere de creație pentru copii, desfășurate sub genericul tradițiilor românești de Paște, sunt: de la Grădinița PP Nr. 2 – dir. Fanu Simona, Narghita Iorga, Steluța Pleșca, Bustescu Gabriela, Lelescu Monica, Maltin Ramona, Verba Ildoko, Toma Mihaela, Dumitrescu Ana, Watzlaweck Alina, Liea Aura,Constantin Ionela, Irimescu Alexandra, Subescu Larisa, de la Grădinița PP Nr. 5 – dir. Ciurescu Ramona, Nicoară Liliana, Guga Livia, Petre Mirela, Bleoju Rodica, Vug Adela, de la Școala Gimnazială „Filaret Barbu” – dir. Bidiviu Liliana, Adina Crișan, de la Școala Gimnazială „Eftimie Murgu” – Borca Andreea, Miclea Simona, de la Liceul Teoretic ”Harul” – Torok Amalia, Linguraru Elena, Costean Loredana, Kozilec Loredana.\n\n„Sub îndrumarea cadrelor didactice care le-au încurajat imaginația, elevii au realizat, cu iscusință minunate colaje din materiale reciclabile. Pe pagina de facebook a muzeului au fost postate activitățile creative ale copiilor din cadrul acestor workshop-uri”, spune Daciana Vuia, directoarea Muzeului din Lugoj.",
        "label": "Banat"
    },
    {
        "title": "„Simfonia Florilor” 2024",
        "text": "Evenimentul „Simfonia Florilor”, organizat de Primăria Lugoj, prin Casa de Cultură a Municipiului, va avea loc în 17, 18 și 19 mai, în Piața J. C. Drăgan. Artiști importanți, printre care Lidia Bubble, The Urs și Feli Donose, vor fi invitații speciali ai evenimentului.\n\nParticipanții sunt așteptați să se bucure de muzică bună, dans, teatru pentru copii, numere de magie, expoziții impresionante și să exploreze standurile artizanilor, mini-târgul de plante la ghiveci, precum și atelierele creative organizate pe durata evenimentului.",
        "label": "Banat"
    },
    {
        "title": "Accident pe DN 68A, provocat de o șoferiță de 19 ani",
        "text": "Un accident, provocat de o șoferiță în vârstă de 19 ani, a avut loc pe DN 68A, la Margina.\n\n„O tânără în vârstă de 19 ani, a condus un autoturism pe DN 68A dinspre orașul Făget spre localitatea Coșava, iar la un moment dat pe raza localității Margina ar fi intrat în coliziune cu un autoturism condus de un bărbat în vârstă de 42 de ani. În urma impactului a rezultat o victimă, respectiv bărbatul în vârstă de 42 de ani, care a fost transportat la spital în vederea acordării de îngrijiri medicale”, a anunțat IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de vătămare corporală din culpă. (P. M.)",
        "label": "Banat"
    },
    {
        "title": "A furat 5,6 tone de afine, de peste 30.000 de euro",
        "text": "Un tânăr a fost reținut de polițiștii Secției 6 Poliție Rurală Gavojdia, fiind bănuit de săvârșirea infracțiunii de furt.\n\n„În fapt, în perioada mai – iulie a.c., o persoană necunoscută, ar fi sustras în repetate rânduri dintr-o societate comercială din localitatea Oloșag, cantitatea de 5.600 de kilograme de afine, cauzând un prejudiciu de 32.000 de euro. În urma investigațiilor efectuate, polițiștii au identificat un tânăr în vârstă de 21 de ani, bănuit de comiterea faptei”, a anunțat IPJ Timiș.\n\nÎn urma probatoriului administrat în cauză, tânărul a fost reținut pentru 24 de ore, sub aspectul săvârșirii infracțiunii de furt. Acesta fiind introdus în Centrul de Reținere și Arestare Preventivă din cadrul I.P.J. Timiș.",
        "label": "Banat"
    },
    {
        "title": "Programul Cinematografului Bela Lugosi",
        "text": "Clara. Regia: Sabin Dorohoi. Cu: Olga Torok, Ovidiu Crișan, Elina Leitl, Luca Puia. Gen film: Dramă. Clara e o mamă singură care lucrează în străinătate, angajată de o familie din Ulm. A fost nevoită să-și părăsească băiatul de 12 ani, care e în grija bunicului. Abandonat de mama sa, băiatul fuge de acasă într-o încercare de a ajunge la Clara: pleacă cu o barcă în amonte pe Dunăre. Când se întoarce în România, Clara se luptă să repare relația cu fiul ei.\n\nTrei kilometri până la capătul lumii. Regia: Ema-nuel Pârvu. Cu: Laura Vasiliu, Adrian Titieni, Bogdan Dumitrache, Ingrid Berescu, Ciprian Chiujdea. Gen film: Dramă, Thriller. Adi, un adolescent de 17 ani, vine acasă în vacanța de vară. Când familia sa este confruntată violent cu un adevăr pe care nu îl pot nici ințelege, nici accepta, lui Adi îi rămâne o singură soluție.",
        "label": "Banat"
    },
    {
        "title": "Rock la Mureș anunță lineup-ul complet, programul pe zile și alte detalii interesante",
        "text": "Organizatorii renumitului festival din vestul țării Rock la Mureș au anunțat lineup-ul final pentru ediția din acest an, programul complet pe zile, dar și alte detalii importante pentru participanții la evenimentul ce se va desfășura în perioada 12 -13 iulie, la Periam Port, în județul Timiș.\n\nFanii îndrăgitului festival de pe malul râului Mureș, dar și pasionații de muzică bună care vor participa în premieră la eveniment, se vor bucura anul acesta de o ediție cu adevărat specială, una care implică distracție, formații de renume, artiști pe val și multă voie bună, totul încadrat într-un peisaj natural fermecător.\n\nCa totul să se completeze perfect, organizatorii festivalului au pregătit o serie de show-uri incendiare din partea unor trupe renumite din scena internațională precum, legendele punk The Casualties, noua senzație a genului nu metal Dropout Kings sau obișnuiții premiilor Latin Grammy Doctor Krápula. Desigur, dintre toate acestea, nu putea să lipsească și o demonstrație de talent și energie din partea unora dintre cele mai în vogă formații europene la ora actuală cum ar fi, Stain The Canvas, Dead Like Juliet, Glazed Curtains, Leons Massacre sau Suasion.\n\nPe lângă concertele programate pe scena principală, Marosch Stage, care se vor întinde pe parcursul a două zile, vor fi nu mai puțin de 8 concerte pe zi, participanții la ediția a XII-a a festivalului Rock la Mureș se vor bucura și de o serie de activități interactive și artistice.\n\nAstfel că, vor fi puse în scenă demonstrații de graffiti, workshop-uri, ateliere creative, prezentări de carte, expoziții de fotografie și multe alte activități care, cu siguranță, vor surprinde publicul prezent. După încheierea fiecărei zile de concerte, undeva după miezul nopții, distracția se va întinde târziu în noapte, până în zorii zilei, în cort la scena Cubici, unde sunt pregătite două nopți intense de after party.\n\nDe menționat că, fiecare prestație a headlinerilor din fiecare seară, The Casualties, vineri, respectiv Dropout Kings, sâmbătă, se va încheia cu un minunat și impresionant foc de tabără care să celebreze prietenia și bucuria de a fi împreună.\n\nProgramul pentru ediția a XII-a a festivalului Rock la Mureș este disponibil mai jos:\n\nȘi în acest an, posesorii de abonament sau bilet pe zile au asigurat loc de camping gratuit, zona de campare este extrem de generoasă și este înconjurată de pomi și verdeață, cu multă umbră și aer curat, dar și utilată corespunzător cu toalete ecologice, dușuri și loc de încărcat telefoanele și gadget-urile special amenajat.\n\nAbonamentele, pachetele promoționale și biletele pe zile sunt diponibile online și pot fi comandate de pe site-ul , la acest link ( https://www.iabilet.ro/bilete-rock-la-mures-editia-xii-87739/ ), însă se vor putea achiziționa și de la intrarea în festival, desigur, în afară de pachetele promoționale care sunt disponibile doar în varianta online. Prețul unui abonament normal este de 175 de lei.\n\nDe menționat că, anul acesta, participanții la festival pot plăti la standurile cu băutură și mâncare, dar și la cele non-food, atât cu bani cash, cu cardul sau cu tokeni.\n\nLocuitorii comunei Periam beneficiază anul acesta de o reducere substanțială la abonamentul pentru ambele zile de festival, prețul acestora fiind de numai 100 de lei.\n\nCopiii de până la 16 ani au accesul gratuit la festival dacă sunt însoțiți de un adult posesor al unui abonament sau bilet pe o zi.\n\nFiind un festival pet friendly, la Rock la Mureș este permis accesul cu animalele de companie în incinta festivalului, în cazul câinilor de rasă declarată periculoasă, se va face accesul doar cu botniță. Desigur, toate animalele trebuie sa fie atent supravegheate de deținătorii lor și dotate corespunzător.\n\nNu este permis accesul în incinta festivalului cu pastile, stupefiante de orice natură, droguri, băuturi alcoolice din afara festivalului, obiecte ascuțite, arme, obiecte contondente, materiale pirotehnice sau petarde.\n\nAccesul în zona de camping se poate face începând de joi, de la orele după-amiezii si este permis accesul cu mâncare, băutură, grătar, ceaun, hamac, șezlong, umbrele, mașini personale, motociclete, scutere sau biciclete.\n\nFestivalul Rock la Mureș este un proiect susținut de Primăria Periam și Consiliul Local Periam.",
        "label": "Banat"
    },
    {
        "title": "Percheziții! Un bărbat avea o armă letală în locuință",
        "text": "Polițiștii Serviciului Arme, Explozivi și Substanțe Periculoase, sub coordonarea procurorului din cadrul Parchetului de pe lângă Judecătoria Lugoj, au pus în executare 2 mandate de percheziție domiciliară în localitatea Nițchidorf, județul Timiș la o persoană bănuită de comiterea infracțiunilor de nerespectarea regimului armelor și munițiilor, braconaj și contrabandă calificată.\n\n„În fapt, în cursul acestei luni, polițiștii s-au sesizat din oficiu cu privire la faptul că un bărbat, în vârstă de 37 de ani, ar deține o armă letală, fără drept, precum și muniția aferentă acesteia. În urma desfășurării perchezițiilor domiciliare, au fost descoperite și ridicate, în vederea continuării cercetărilor, o armă letală de vânătoare, calibrul 12 mm, 7 cartușe nepercutate cu calibrul 12 mm, 5 cartușe percutate cu calibrul 12 mm, 131 de cartușe cu calibrul 22 LR, precum și o cutie metalică în care se aflau mai multe diaboluri cu calibrul 4,5 mm. De asemenea, în urma verificărilor efectuate de către polițiști în bazele de date, a rezultat faptul că bărbatul nu ar figura ca deținător autorizat de arme letale”, a anunțat IPJ Timiș.\n\nPolițiștii continuă cercetările pentru stabilirea întregii activități infracționale a acestuia în vederea luării măsurilor legale care se impun.\n\nActivitatea a beneficiat de sprijinul polițiștilor Serviciului pentru Acțiuni Speciale și al Serviciului Criminalistic din cadrul Inspectoratului de Poliție Județean Timiș.",
        "label": "Banat"
    },
    {
        "title": "Cele mai frumoase amintiri cu ajutorul unui fotograf nunta cluj | BĂNĂȚEANUL",
        "text": "Evenimentele sunt deosebite si cu foarte multe amintiri. Pentru a avea parte de un eveniment deosebit aveti nevoie de persoane desemnate si mai exact un fotograf nunta cluj care sa se implice in intregirea evenimentului. Pentru a memora toate momentele petrecute din acel eveniment va trebuie un fotograf. Unul care sa capteze cat mai multe amintiri din acea seara. Nuntiile in general au diferite datini, obiceiuri, care sunt prezente si in zilele de azi. Va veti bucura de toate amintirile dobandite de la evenimentul dumneavoastra deosebit, va vor incanta fotografiile dobandite.\n\nCel mai bun fotograf din cluj va stii ce inseamna obiceiurile pentru o nunta si va fi atent la toate detaliile aparute. El va ajuta ca mirele si mireasa sa detina o serie de amintiri frumoase , fiind formate doar din fotografii, acele fotografii sa contina momentele cele mai importante din acea nunta. O serie de evenimente frumos conturate cu ajutorul unui fotograf protrivit desemnat pentru realizarea fotografiilor dumneavoastra. aceste fotografii sunt amintiri care va aduc bucurie in suflet, cu momente placute dar si momente amuzante. Va veti putea reintalni cu acele amintiri, cu acele trairi intense care au existat in viata dumneavoastra. Orice cuplu planifica evenimentul pana la cel mai mic detaliu si isi doresc ca sa le aiba si memorate in fotografii.",
        "label": "Banat"
    },
    {
        "title": "Un instructor auto din Lugoj a fost prins beat la volan și cu permisul de conducere suspendat",
        "text": "Un instructor auto a fost condamnat la 11 luni de închisoare după ce a fost prins conducând sub influența alcoolului pe o stradă din Lugoj, scrie lugojinfo.ro. Judecătorii lugojeni au decis amânarea aplicării pedepsei, stabilind un termen de supraveghere de 2 ani.\n\nÎn această perioadă, instructorul trebuie să respecte mai multe măsuri impuse de instanță, printre care: să se prezinte la Serviciul de Probațiune Timiș la datele stabilite, să primească vizitele consilierului de probațiune desemnat pentru supravegherea sa, să anunțe, în prealabil, schimbarea locuinței și orice deplasare care depășește 5 zile, precum și întoarcerea sa.\n\nProblemele instructorului auto nu s-au încheiat însă, deoarece, luna trecută, a fost prins conducând cu permisul suspendat, după ce polițiștii i-au intocmit dosar penal pentru conducere sub influența alcoolului.\n\nÎn aceste condiții, instructorul din Lugoj riscă din nou o condamnare și ar putea ajunge la închisoare dacă va încălca legea din nou.\n\nSentința pronunțată acum de magistrații lugojeni nu este definitivă și poate fi atacată la o instanță superioară. (P. M.)",
        "label": "Banat"
    },
    {
        "title": "Un nou concert simfonic în Peștera Românești",
        "text": "În județul Timiș se pregătește un nou concert simfonic extraordinar în Peștera Românești. Evenimentul din acest an va avea loc duminică, 27 octombrie, de la ora 13.00, iar intrarea va fi liberă!\n\nPotrivit organizatorilor, Fundația Academică Culturală Timișoara, acțiunea va fi una specială, având în vedere faptul că se sărbătoresc 40 de ani de concerte simfonice în Peștera Românești.\n\nConcertul va fi susținut de orchestra Operei Naționale Române din Timișoara, soliști fiind mezzosoprana Gabriela Varvari și tenorul Cristian Bălășescu.\n\n„Din 1999, în parteneriat cu Primăria Tomești și Consiliul Județean Timiș, Fundația Academică Culturală Timișoara este organizatorul și finanțatorul concertelor de la Peștera Românești”, a precizat Ioan Gârboni, președintele Fundației Academică Culturală Timișoara.\n\nTimp de o oră, sub bagheta dirijorului Hermann Szabolcs, vor fi interpretate compoziții de: W.A. Mozart, G. Bizet, J. Strauss, F. Lehar, E. Kalman. Amfitrioni: Cristian Rudic și Ioan Gârboni.\n\nAnul acesta se împlinesc 40 de ani de la primul concert simfonic din Peștera Românești, un eveniment cultural și turistic unic în lume ca și concepție. Primul concert simfonic în Peștera Românești a avut loc în anul 1984, la inițiativa medicului Constantin Lupu, pasionat meloman și speolog, și a fost organizat, an de an, datorită perseverenței clubului Speotimiș. Începând din anul 1999, în parteneriat cu Primăria Tomești și Consiliul Județean Timiș, Fundația Academică Culturală Timișoara (FACT) a preluat organizarea, concepția și finanțarea acestui eveniment emblematic pentru județul Timiș, dar și pentru România.\n\nÎn decursul anilor, la Româneşti au concertat artişti renumiţi ca Ştefan Ruha, Alexandra Guţu, Barrie Web (Anglia), Sergiu Cârstea, Kathrin Ewans (SUA), dirijori ca Marius Tănăsescu, Tateo Nakajima (Japonia), Jean Francois Antonioli (Elveţia) sau Gheorghe Chiculiţă, formaţii precum Orchestra Regală din Copenhaga (Danemarca), Cvintetul de alămuri “West Brass Quintet”, “La Chiesa” (Franţa), corul “Sabin Drăgoi”, corul de bărbaţi „Rafael” din Zrenianin (Serbia) sau Orchestra de suflători a Universităţii din Szeged (Ungaria), Cargo, Bega Blues Band, Survolaj sau Zdob și Zdub.\n\nIntrarea la eveniment este liberă, dar accesul publicului în poieniță este permis după ora 12:30. Urcarea către peșteră durează aproximativ o oră și începe de la stația de autobuz din Românești.",
        "label": "Banat"
    },
    {
        "title": "Doi șefi de post au salvat două persoane, în aceeași zi",
        "text": "Marți, 16.04.2024, în jurul orei 9:35, în timp ce șeful de post al comunei Racovița se deplasa către Lugoj, a observat o persoană aflată pe punctul de cădere de pe o bancă din fața unei unități comerciale din localitatea Ficătari.\n\nPolițistul a oprit de îndată și i-a acordat primul ajutor bărbatului de 53 de ani, executând manevre de resuscitare până la sosirea ambulanței.\n\nÎn prezent persoana este în viață, fiind internată la Spitalul Municipal Lugoj pentru acordarea îngrijirilor medicale de specialitate.\n\nTot marți, 16 aprilie, a avut loc un eveniment care ar fi putut avea un final nefericit, dar acest lucru nu s-a întâmplat datorită intervenției unui polițist.\n\nÎn jurul orei 11:30, un apel la 112 anunța că în localitatea Fibiș, o femeie a căzut în fântâna din curtea locuinței.\n\nȘeful de post s-a deplasat de urgență la locul indicat, iar până la sosirea pompierilor și ambulanței femeia de 50 de ani a fost scoasă de către polițist și de mai mulți localnici.\n\nIntervenția rapidă și conclucrarea tuturor persoanelor au generat un final fericit la acest eveniment, femeia fiind în afara oricărui pericol. (P. M.)",
        "label": "Banat"
    },
    {
        "title": "Copil de 14 ani, în stare avansată de ebrietate",
        "text": "Un băiat, în vârstă de 14 ani, a ajuns la spital după ce a fost găsit în stare avansată de ebrietate și prezenta o stare de rău.\n\n„Polițiștii orașului Făget au fost sesizați cu privire la faptul că un minor în vârstă de 14 ani a fost găsit de către bunica sa în stare de ebrietate la locuința din localitatea Margina, prezentând o stare de rău.\n\nPolițiștii s-au deplasat la fața locului, unde au constatat faptul că cele sesizate se confirmă, minorul fiind transportat la spital în vederea acordării îngrijirilor medicale de specialitate.\n\nÎn acest caz, au fost identificați părinții acestuia, fiind aplicate două sancțiuni contravenționale în valoare totală de 1.000 de lei, conform Legii 61/1991, pentru neluarea măsurilor privind supravegherea minorilor”,",
        "label": "Banat"
    },
    {
        "title": "Cupa României la Automobilism: Cupa VTM Timiș - Nădrag 2024",
        "text": "O nouă competiție automobilistică pe traseu montan va avea loc sâmbătă, 13 iulie, la Nădrag: Cupa „VTM Timiș – Nădrag 2024”.\n\nCompetiția de viteză pe traseu montan se va desfășura în cadrul ediției a XI-a a Cupei României la Automobilism și este organizată de Auto Club Rally Timiș, sub egida Federației Române de Automobilism Sportiv, cu sprijinul și finanțarea Consiliului Județean Timiș și ale Primăriei și Consiliului Local Nădrag.\n\nCompetiția se va desfășura pe un traseu în lungime de 3 kilometri, pe Drumul Județean 681 Nădrag-Fârdea.\n\nDupă cum au anunțat organizatorii, parcul tehnic se va deschide la ora 8, urmând ca între 8.30 și 9.15 să se efectueze verificările tehnice și administrative.\n\nConcursul va începe la ora 10:00 și va consta în patru manșe: o manșă de recunoaștere, o manșă de antrenamente cronometrate și două manșe de concurs.\n\nLa finalul competiției, organizatorii au programat o defilare a mașinilor de concurs, prin Nădrag, după care mașinile vor fi expuse pentru a fi admirate.\n\nFestivitatea de premiere este programată în centrul comunei Nădrag.\n\nSe anunță o prezență selectă de sportivi piloți auto, 30 dintre cei mai cunoscuți sportivi din vestul țării vor lua startul, și echipa câștigătoare de anul trecut CSC Dumbrăvița, condusa de Marius Giurisici.\n\nCirculația va fi închisă în 13 iulie, între orele 8 și 17, pe DJ 681, pe traseul DJ 681, de la intersecția cu DJ 681B, pe o distanță de 3,5 kilometri spre satul Hăuzești.",
        "label": "Banat"
    },
    {
        "title": "Vinurile din Moldova - o experienta iesita din comun | BĂNĂȚEANUL",
        "text": "Vinurile din Moldova au o istorie veche de peste 7000 de ani, aceasta incepand cu fiecare familie care isi facea singura vinul, o licoare foarte apreciata, consumata pe toata perioada anului. Vinurile sunt bautura nationala a Moldovei, iar viticultura si arta producerii vinului reprezinta activitati traditionale pentru moldoveni. In prezent, sectorul vinicol eset cel care creeaza cele mai multe locuri de munca in mediul rural, 1 din 4 persoane fiind angajata direct sau indirect in aceasta industrie.\n\nCu toate ca turismul vitivinicol din Moldova este in prezent abia la inceput, se dezvolta rapid datorita turismului regional, in special cu Romania si tarile din Europa Centrala. Pentru toti cei care cauta o aventura combinata cu vin si gastronomie, vinurile din Moldova, podgoriile si vinariile de aici devin din ce in ce mai atractive.\n\nCu toate ca in Moldova primul vin a fost produs cu mii de ani in urma, tara avand o istorie lunga in vinificatie, vinurile din Moldova au devenit cunoscute abia in urma cu 30 de ani. Acest lucru se datoreaza faptului ca Moldova a facut parte pana atunci din Uniunea Sovietica, iar acesta nu a dorit sa ilustreze si sa mediatizeze foarte mult vinurile din Moldova.\n\nIn 1991, dupa obtinerea independentei, Moldova a inceput sa se reinventeze. Totul a inceput treptat dupa reforma funciara si redistribuirea terenurilor care fusesera confiscate de stat si a continuat cu gasirea noilor piete de desfacere a vinurilor din Moldova. In perioada de dominatie, chiar daca Moldova producea cantitati mari de vinuri, acestea erau consumate vrac de locuitorii Uniunii Sovietice. In 1980 suprafata podgoriilor din Moldova se intindea pe cca 200.000 de hectare, ceea ce este enorm pentru o tara atat de mica. La mijlocul anilor ‘80, insa, dupa lansarea campaniei antialcool a presedintelui Mikhail Gorbaciov, industria vinurilor din Moldova a suferit grav, o treime din podgorii fiind distruse.",
        "label": "Banat"
    },
    {
        "title": "Pastorală la Învierea Domnului 2024",
        "text": "† IOAN,\n\n Din mila lui Dumnezeu,\n\n Arhiepiscop al Timișoarei și Mitropolit al Banatului\n\nIubitului nostru cler, cinului monahal şi drept-credincioşilor creştini, har, milă şi pace de la Dumnezeu Tatăl, iar de la noi, părintească binecuvântare.\n\n„Vrăjmașul cel din urmă care va fi nimicit este moartea.”\n\nBinecuvântat să fie Dumnezeu Care ne-a învrednicit să ajungem azi, după zilele de pocăință din Postul Mare, să prăznuim împreună cu Înviatul Hristos biruința Lui asupra morții!\n\nHristos Și-a biruit moartea Sa, dar și moartea noastră. Moartea nu ne îngăduia să ne întoarcem în Casa Tatălui Ceresc. Până la Învierea lui Hristos, Tatăl aștepta trist la porțile Cerului întoarcerea noastră. Tristul Dumnezeu azi Se bucură cu toate cetele îngerești văzând că Fiul Său, chiar purtând rănile piroanelor, Se întoarce biruitor „Acasă” și nu Se întoarce singur, ci cu un tâlhar.\n\nO, ce dar Îi duce Fiul de aici, de pe pământ! Nu Îi aduce un sfânt, ci pe cel mai căzut dintre pământeni: un tâlhar! Mare taină și mare semn de iubire a Fiului față de tot omul cel căzut în robia morții!\n\nDe ce oare n-a intrat Hristos în Cer împreună cu un sfânt, cu un drept?! Însuși El ne spune: „N-am venit să chem pe cei drepţi, ci pe păcătoşi la pocăinţă” (Marcu 2, 17). Pentru un drept poate s-ar găsi cineva să moară, dar pentru un păcătos, oare cine s-ar găsi? În Epistola către Romani, Sfântul Apostol Pavel ne spune: „Căci cu greu va muri cineva pentru un drept, dar pentru cel bun poate se găsește cineva să moară. Dar Dumnezeu Își arată dragostea față de noi prin aceea că, pentru noi, Hristos a murit când noi eram încă păcătoși” (Romani 5, 7-8).\n\nIată nemărginita și nepărtinitoarea iubire a lui Dumnezeu! Hristos duce lupta cu moartea tuturor, Se jertfește pentru toți, buni și răi.\n\nDe aici învățăm că Iisus Hristos S-a jertfit și pentru mine și pentru tine, n-a privit la fața noastră, ci pentru Hristos noi suntem comoară lui Dumnezeu aici, pe pământ.\n\nOmul este comoara cea vie a lui Dumnezeu aici, pe pământ.\n\nÎn tradiția iudaică, în Vechiul Testament, la templul din Ierusalim se aduceau jertfe ca ardere de tot animale, miei, pentru iertarea păcatelor și ca mulțumire adusă lui Dumnezeu. Pentru a noastră mântuire vine Hristos să Se jertfească pe Sine, El Care era Mielul lui Dumnezeu: „Iată Mielul lui Dumnezeu, Cel ce ridică păcatul lumii” (Ioan 1, 29). El nu Se aduce jertfă pe altarul templului din Ierusalim, ci pe altarul Crucii, al suferinței, afară din cetate, alături de cei osândiți, de doi tâlhari. Hristos a fost prieten și cu tâlharii. El n-a spus stăpânirii vremii: Nu mă răstigniți între tâlhari, căci Eu sunt Sfânt. Și-a asumat frăția cu cei păcătoși până la moarte.\n\nHristos Se află în fața morții și arată că, nu doar pentru drepți a venit să-i ridice din robia ei, ci și pentru cei păcătoși.\n\nCe stare divină: Hristos între doi tâlhari! Fiul lui Dumnezeu între tâlhari! Și este unul din momentele cele mai de seamă din istoria chenozei Fiului lui Dumnezeu. Același soare săruta și fruntea încununată cu spini a Fiului lui Dumnezeu și fruntea fiecărui tâlhar. Tatăl privea din cer împlinirea tainei iubirii. Tatăl Își iubea și Fiul, dar și pe omul tâlhar. Așezați pe cele trei tronuri- cruci- ale iubirii, Tatăl îi aștepta la poarta Cerului. Fiul Se întoarce din marea bătălie cu moartea cu un tâlhar pocăit. Celălalt a ales între bucuria Raiului și tristețea păcatului pe cea din urmă.\n\nVedeți, nici pe Cruce Hristos nu S-a atins de mintea, de voința, de cugetul liber al tâlharului. L-a lăsat să aleagă între bine și rău. Și noi, cei ce am rămas, suntem liberi să alegem dacă dorim să urcăm pe treptele tăcerii spre poarta Cerului, tăinuind nerostitele cuvinte ale pocăinței.\n\nNe naștem spre a deveni fii ai veșniciei. Creștinismul dă sens vieții noastre, sens pe care îl pierduserăm prin păcat. Păcatul îl orbise pe om și el nu mai vedea calea către cer, rătăcea în lume, căutând lumea de nicăieri, nu pe Înviatul Hristos. Creștinismul dă sens vieții, suferinței și morții omului.\n\nVeți zice: Are sens oare moartea?Da, pentru că prin ea a trecut și Hristos spre Înviere. Moartea ne dă și nouă sensul spre Înviere, dar spre care: spre cea a veșniciei întru bucuria Raiului sau spre cea a veșniciei suspinelor?!\n\nDacă la templu, pe altar, se aduceau miei jertfă ca ardere de tot, vedem că nimeni nu a îndrăznit să dea foc lemnului Crucii pe care Se jertfește Hristos. Sfântul Său Trup nu va fi ars, pentru că din Trupul Lui ne hrănim noi, azi, creștinii, cu acea Pâine Cerească, Pâinea vieții. Noi, creștinii, nu ne împărtășim cu trupul ars al lui Hristos, cu cenușă, ci cu Trupul Său cel Sfânt.\n\nDupă cum bine știți, ziua Răstignirii a fost vinerea, urma praznicul Paștilor iudaice și nu era îngăduit ca trupurile celor răstigniți să rămână în zi de praznic spânzurate pe lemn. Deci Trupul lui Hristos a fost pus în mormânt până seara. Dacă ar fi rămas peste noapte, ar fi fost expus fiarelor sălbatice, însă Dumnezeu așa a îngăduit ca Răstignirea să fie în acel moment, căci nu pentru fiarele sălbatice S-a jertfit Hristos. Trupul Său era Pâinea vieții pentru noi: „Eu sunt Pâinea vieții; cel ce vine la Mine nu va flămânzi și cel ce crede în Mine nu va înseta niciodată” (Ioan 6, 36). Hrăniți-vă cu Trupul lui Hristos să aveți viață veșnică împreună cu El.\n\nDe astăzi nimeni să nu se mai teamă de moarte. Sfântul Apostol Pavel le scria corintenilor: „Dar acum Hristos a înviat din morți fiind începătură (a învierii) celor adormiți. Că de vreme ce printr-un om a venit moartea, tot printr-un om, și învierea morților. Căci precum în Adam toți mor, așa și în Hristos toți vor învia. Dar fiecare în rândul cetei sale: Hristos începătură, apoi cei ai lui Hristos, la venirea Lui” (I Corinteni 15, 20-23). Sfântul Apostol Pavel le mai face o mărturisire celor din Corint, zicându-le: „Mor în fiecare zi!” (I Corinteni 15, 31), adică lui nu îi era frică de moarte. Apostolul știa că într-o zi se va întâlni cu ea, dar semănat în pământ ca bobul de grâu, va învia. În centrul propovăduirii sale, Sfântul Apostol Pavel a pus în fața oamenilor adevărul de credință că Iisus Hristos era Fiul lui Dumnezeu și apoi le-a grăit despre Învierea lui Hristos și învierea noastră. Pentru aceste adevăruri Sfântului Apostol Pavel i s-a tăiat capul la Roma, în anul 67 d. Hristos. Pentru adevăr a murit și întru adevăr va învia prin Hristos Domnul.\n\nCe-ar fi vântul dacă n-ar bate și ce-ar fi omul dacă nu ar învia?! De azi să nu vă mai căutați loc în morminte, ci să vă căutați loc în cer. Stejarul uită primăvara că e bătrân. De ce atunci unii dintre noi uităm în clipa morții că suntem veșnici?\n\nOmul nu este nici tânăr, nici bătrân, ci este veșnic. Și iară zic: nu vă fie frică de veșnicie, fie-vă frică de a păcătui.\n\nCând moare omul?! Când nu mai iubește.\n\nMintea omului are rădăcinile în sus. Nu le smulgeți, nu le răsădiți în alt ogor decât în cel al lui Dumnezeu în Treime lăudat. Necontenit să nu încetăm lupta de a uita, lupta de a iubi și lupta de a trăi în duhul Evangheliei lui Hristos.\n\nTimpul se odihnește în om, apoi trece în veșnicie. Pentru noi, cei ce credem în Înviere, de azi începe trecutul.\n\nAșadar să ne bucurăm împreună cu cetele îngerilor, care, după ce L-au văzut pe Hristos pe Cruce și în mormânt, acum Îl văd biruitor revenind Acasă, la Tatăl.\n\nSă aveți parte, iubiți frați și surori, de bucuria pe care au avut-o îngerii, Maica Domnului, femeile mironosițe, Apostolii și ucenicii în ceasul Învierii Domnului. Neodihnitul timp ne-a adus și în primăvara aceasta Praznicul Paștilor, al Învierii Domnului: „Ziua pe care a făcut-o Domnul să ne bucurăm să ne veselim întru dânsa” (Psalm 117, 24).\n\nIată marele adevăr pe care îl mărturisim toți cei botezați în Biserica lui Hristos, în numele Sfintei Treimi. Strămoșii noștri, de două milenii mărturisesc acest mare adevăr. Să-l facem cunoscut și noi tuturor semenilor noștri și să știe toți că Hristos S-a jertfit pentru toți și a înviat pentru toți.\n\nBiserica păstrează de două milenii cel mai bogat tezaur: „Adevărul” creației și al existenței noastre vremelnice pe pământ și veșnice în Împărăția lui Dumnezeu sau în împărăția osândei.\n\nÎmpărtășiți-vă bucuria acestui praznic cu semenii voștri și mai ales cu cei aflați în suferință. Vă îndemn duhovnicește să nu lăsați nicio familie la care să nu ajungă azi bucuria Învierii lui Hristos și o bucată de pâine care să-i îndestuleze pe cei săraci, pe cei din închisori, din spitale și din așezămintele sociale. Să luăm chip de mironosiță ducând semenilor noștri vestea Învierii Domnului și tămâia faptelor noastre bune.\n\nVouă vă încredințăm azi adevărul de necontestat al Învierii Domnului nostru Iisus Hristos, pe care să îl duceți mai departe, peste veacuri, iar la a Doua Sa Venire, Hristos să găsească în țara Carpaților credință ortodoxă și buni și iubitori de Dumnezeu români.\n\nLuptați cu moartea albă, fiți biruitori în fața ei și salvați-vă frații din lanțurile ei.\n\nSă vă aibă Dumnezeu veșnic în paza Sa și să vă ferească de tot răul, pe voi și țara pe care azi v-o lăsăm moștenire!\n\nIubiți frați și surori în Hristos, vă doresc tuturor ca acest Praznic al Învierii Domnului să îl petreceți în pace, în sănătate și în viață neprihănită!\n\nAl vostru, al tuturor, de tot binele voitor,",
        "label": "Banat"
    },
    {
        "title": "Complexitatea unor servicii oferite de firmele de pompe funebre | BĂNĂȚEANUL",
        "text": "Cand ai senzatia ca nu mai poti face nimic, ca nu te mai poti concentra pe nimic sunt posibilitati mult mai ample de a rezolva problemele. Poate ca nu toate problemele sunt extrem de importante, dar avand in vedere ca aici discutam despre lucruri foarte serioase cu siguranta veti fi mult mai atenti. Cel putin in cazul de lucrurile par extrem de complicate si in acelasi timp avem nedorita senzatie ca nu le putem rezolva asa cum poate ne-am dori noi.\n\nPrin urmare nu puteti nega faptul ca veti avea nevoie de ajutor pentru a putea realiza toate aceste ritualuri cat mai bine cu putinta. Si pana la urma nu vorbim doar despre ritualuri, ci si despre faptul ca in cazul in care amintim despre repatrirea decedatilor si transportul funerar international aici lucrurile sunt putin mai complicate. Si asta pentru ca in astfel de cazuri veti avea nevoie de un specialist care sa se ocupe de acte.\n\nNu stiu cati dintre voi cunosc legislatia in vigoare cu privire la serviciile oferite de catre firmele de pompe funebre, dar cu siguranta daca veti avea rabdare sa faceti cercetari o sa gasiti lucruri interesante. Ce-i drept este mult mai usor sa lasati in seama specialistilor rezolvarea unor astfel de chestiuni. Bineinteles pentru ca un specialist stie ce are de facut si mai cu seama va poate oferi si sfaturi asta in cazul in care ii veti contacta pentru un sfat.",
        "label": "Banat"
    },
    {
        "title": "Libertatea fundamentală a liberei circulații",
        "text": "Pentru a garanta că libertatea fundamentală a liberei circulații funcționează în practică și aduce o mobilitate echitabilă persoanelor și companiilor, Autoritatea Europeană a Muncii (ELA), condusă de românul Cosmin Boiangiu a organizat, pe autostrada A1 Timișoara – Arad o acțiune de control împreună cu inspectori de muncă din cadrul ITM TIMIȘ, coordonați de inspector șef, Ileana Mogoșanu și inspectori de muncă din cadrul Inspecției Muncii din Slovacia, precum și inspectori ISCTR, coordonați de Lucian Ilie Sîrbu, inspector șef teritorial ISCTR – IT 5.\n\nEste pentru a doua oară când Autoritatea Europeană a Muncii – ELA alege județul Timiș pentru a organiza o inspecție comună, denumită TRUCK&BUS, privind verificarea angajatorilor care desfășoară activități de transport rutier în spatiul Comunității Europene și a lucrătorilor transfrontalieri, respectiv a șoferilor care tranzitează România.\n\nÎn timpul acțiunii de control au fost verificate 97 de autovehicule dintre care: 45 înmatriculate în România, 19 în Bulgaria, 5 Serbia, 1 Ucraina, 4 Ungaria, 11 Turkmenistan, 6 Polonia, 1 Belgia, 1 Lituania, 1 Slovacia. Au fost întocmite 12 procese verbale de contravenție în valoare de 59.000 de lei pentru 12 dintre autovehiculele controlate.\n• nerespectarea timpului de muncă și timpului de odihnă al conducătorilor auto – 5;\n\nInspecțiile comune organizate de ELA fac posibilă cooperarea între statele membre UE, îmbunătățind schimbul de informații și bune practici în vederea aplicării legislației specifice detașării transnaționale.",
        "label": "Banat"
    },
    {
        "title": "Urmărire, pe străzile Lugojului! Un șofer beat și fără permis a fugit de poliție și a provocat un accident",
        "text": "Urmărire pe străzile din Lugoj după ce un șofer beat nu s-a conformat semnalelor specifice de oprire ale polițiștilor lugojeni.\n\n„Polițiștii Biroului Rutier Lugoj au efectuat semnalul regulamentar de oprire a unui autoturism pe strada Timișorii din municipiu, șoferul neconformându-se și continuându-și deplasarea. În timpul urmăririi, șoferul autoturismului, respectiv un bărbat în vârstă de 50 de ani, a provocat un accident, rezultând rănirea acestuia. Bărbatul a fost transportat la spital în vederea acordării îngrijirilor medicale de specialitate”, au anunțat reprezentanții IPJ Timiș.\n\nÎn urma verificărilor efectuate de către polițiști în bazele de date s-a constatat faptul că bărbatul figurează având dreptul de a conduce suspendat.\n\nDe asemenea, în urma testării cu aparatul etilotest a rezultat o alcoolemie de 0,99 mg/l alcool pur în aerul expirat.\n\nÎn cauză, polițiștii au întocmit un dosar penal sub aspectul săvârșirii infracțiunilor de vătămare corporală din culpă, conducerea pe drumurile publice a unui autovehicul având dreptul de a conduce suspendat și conducerea pe drumurile publice a unui autovehicul sub influența băuturilor alcoolice.\n\nÎn urma probatoriului administrat, bărbatul în vârstă de 50 de ani a fost reținut pentru 24 de ore fiind introdus în Centrul de Reținere și Arestare Preventivă al I.P.J. Timiș.",
        "label": "Banat"
    },
    {
        "title": "Trei tineri au furat un motocross și un autoturism",
        "text": "Polițiștii Biroului de Investigații Criminale Lugoj, sub coordonarea procurorului din cadrul Parchetului de pe lângă Judecătoria Lugoj au reținut 3 tineri, în vârstă de 18 ani, care au sustras un motocross și un autoturism.\n\n„În urma cercetărilor efectuate de către polițiști s-a stabilit faptul că în noaptea de 21/22.05.2024, cei 3 tineri ar fi sustras un motocross, care s-ar fi aflat asigurat într-o parcare de pe strada Olari din municipiul Lugoj. Totodată, unul dintre bănuiți ar fi condus motocrossul pe drumurile publice fără a avea permis de conducere și fără ca vehiculul să fie înmatriculat. De asemenea, în urma investigațiilor efectuate, polițiștii au constatat faptul că aceiași tineri ar fi sustras și un autoturism, parcat pe strada Splaiul Campionilor din Lugoj. Ulterior, autoturismul ar fi fost condus de către un bănuit fără a avea permis de conducere”, a anunțat IPJ Timiș.\n\nÎn urma probatoriului administrat în cauză, cei 3 tineri au fost reținuți joi, 30 mai, pentru o perioadă de 24 de ore, sub aspectul săvârșirii infracțiunilor de furt în scop de folosință, complicitate la furt în scop de folosință, conducerea pe drumurile publice a unui vehicul fără permis de conducere, precum și conducerea pe drumurile publice a unui autovehicul neinmatriculat, fiind introduși în Centrul de Reținere și Arestare Preventivă din cadrul I.P.J. Caraș-Severin. Bunurile au fost recuperate și restituite persoanelor vătămate.",
        "label": "Banat"
    },
    {
        "title": "Un portofel cu bani și acte a fost recuperat cu ajutorul jandarmilor",
        "text": "♦ Plutonierul adjutant Belcea Alin, aflat în serviciu la Trezoreria Lugoj, a fost informat de o persoană că în apropierea clădirii se află un portofel pierdut. Solicitând sprijinul echipajului de intervenție din Lugoj, au procedat la verificarea conținutului portofelului, unde au găsit documente, carduri și o sumă de bani.\n\n„După verificările necesare, jandarmii au reușit să contacteze proprietara portofelului prin intermediul unei alte persoane. Ulterior, au stabilit un loc de întâlnire pentru a-i returna bunurile. Momentul în care Raluca, colega noastră, i-a înapoiat portofelul femeii a fost imortalizat, deși fotografia nu a putut surprinde pe deplin bucuria și ușurarea proprietarei, precum și satisfacția colegei noastre că a reușit, printr-un gest normal, să redea zâmbetul și încrederea în comunitate. Felicităm pe această cale toți cei implicați și ne dorim ca exemplul colegilor noștri să fie urmat de toți cetățenii”, a transmis Inpsectoratul de Jandarmi Județean Timiș.\n\nPolițiștii i-au învățat pe elevii liceului din Nădrag cum să prevină bullying-ul\n\n♦ Reprezentanții Biroului Siguranță Școlară au desfășurat o activitate educativă cu elevii claselor gimnaziale din cadrul Liceului Tehnologic Nădrag, având ca temă recunoașterea și prevenirea bullying-ului în școală.\n\nÎn cadrul acestei activități, elevii au fost instruiți să identifice comportamentele de tip bullying și să înțeleagă impactul negativ al acestora asupra integrității fizice și emoționale a colegilor lor.\n\nPrin discuții interactive și exemple practice, elevii au învățat despre importanța intervenției active în astfel de situații și despre responsabilitatea fiecăruia în prevenirea și combaterea bullying-ului.\n\nPolițiștii Biroului Siguranță Școlară vor continua să desfășoare aceste activități pentru creșterea gradului de siguranță în mediul școlar și reducerea comportamentelor neadecvate în rândul elevilor.",
        "label": "Banat"
    },
    {
        "title": "Consulul Ungariei la București a murit într-un accident teribil pe Autostrada A1, după ce șoferul unui camion cu lemne a pierdut controlul volanului",
        "text": "Un accident grav a avut loc, joi, în județul Timiș. Din păcate, o persoană și-a pierdut viața.\n\nȘoferul unui camion cu lemne care se deplasa pe Autostrada A1, la km 463, Țipari, sensul Lugoj – Timişoara, a pierdut controlul volanului, a rupt parapetul și a ajuns pe contrasens, unde a izbit două mașini. Accidentul a avut loc la km 463.\n\n„Un tir încărcat cu lemne circula pe A1 Deva-Nădlac dinspre Timișoara spre Lugoj, iar la un moment dat unul dintre pneuri ar fi făcut explozie, fapt pentru care tirul a pătruns pe sensul opus de mers și a intrat în coliziune cu un autovehicul condus de un bărbat, în vârstă de 60 de ani, ulterior tirul intrând în coliziune cu alte două autovehicule. În urma impactului, conducătorul auto, de 60 de ani, a decedat”, au transmis reprezentanții IPJ Timiș.\n\nBărbatul de 60 de ani mort în accident este consulul Ungariei la București, Vago Ferenc. Acesta era singur în mașină.\n\nPolițiștii au întocmit un dosar penal sub aspectul săvârșirii infracțiunii de ucidere din culpă.",
        "label": "Banat"
    },
    {
        "title": "Încalță un copil, de iarnă!",
        "text": "Începe a 6-a ediție a campaniei „Încalță un copil” în care organizatorii își propun să încălțe copiii invizibili ai României, acei copii care trăiesc în condiții greu de imaginat și care în prag de iarnă merg aproape desculți.\n\nPare greu de crezut că în România lui 2024 sunt în continuare copii care merg prin ploaie ori zăpadă în papuci de cauciuc ori în teniși găuriți în talpă, dar realitatea este că sunt atât de multe familii care nu au posibilitatea să le asigure copiilor o pereche de ghete noi.\n\n„Dragi prieteni, vă invităm, din nou, să vă alăturați acestei campanii de suflet, să cumpărați o pereche de ghete noi, călduroase, să le împachetați (scriind pe cutie numărul de la ghetuțe) și să le trimiteți către noi, la unul din punctele de strângere de anul acesta. Ne propunem, încă o dată, să încălțăm cu ghete noi copiii din comunitățile vulnerabile, din satele uitate de lume unde cei mici nici nu îndrăznesc să viseze la ghete sau haine noi”, spune Mirela Retegan, președinte Fundația Zurli.\n\nCampania se desfășoară pe teritoriul întregii țări, până pe 15 decembrie, urmând ca apoi ghetele și pachetele să fie împărțite copiilor de către colaboratorii și asociațiile partenere în campanie.\n\nȘcoala Gimnazială Boldur este partener în campania organizată de Fundația Zurli: Încalță un copil, de iarnă!",
        "label": "Banat"
    },
    {
        "title": "Va fi Pasajul Banatului subteran?",
        "text": "Primarul Călin Dobra s-a întâlnit cu cetățenii nemulțumiți de pasajul suprateran din zona Bocșei-Banatului\n\nMarți, 5 noiembrie, Călin Dobra, Primarul Municipiului Lugoj, a primit în sala de protocol a primăriei o delegație de cetățeni ai municipiului care au adus în discuție problemele legate de construirea unui pasaj suprateran peste calea ferată la intersecția străzilor Banatului și Bocșei.\n\nAceastă investiție este prevăzută în proiectul de modernizare a căii ferate Arad – Timisoara – Lugoj – Caransebeș, proiect derulat de către Compania Naţională de Căi Ferate „CFR” SA. La discuții au participat și reprezentanți ai constructorului și arhitectul-șef, Dinel Mazilu.\n\nPrincipala doleanță a grupului de cetățeni o reprezintă schimbarea soluției de traversare a căii ferate și înlocuirea acesteia cu una mai puțin agresivă pentru oraș și zona rezidențială, respectiv un pasaj subteran.\n\n„În urma petiției făcute de reprezentanți ai comunității lugojene am luat decizia de a-i invita la o discuție astfel încât să înțeleg foarte clar nemulțumirea locuitorilor din zona Bocșei. Discuțiile s-au axat pe viitorul pasaj suprateran și dorința oamenilor de a se realiza un pasaj subteran.\n\nAm adus și specialiști, reprezentanți ai constructorului, care au prezentat plusurile și minusurile argumentând că un pasaj suprateran ar fi mai benefic pentru locuitorii din zonă.\n\nÎn concluzie, însă, am decis să înaintăm o adresă către către Ministerul Transporturilor și Infrastructurii, beneficiar al acestei lucrări, în ideea de a fi luată în considerare această solicitare a comunității și ce presupune o asemenea solicitare.\n\nÎn plus, încercăm să găsim o soluție pentru persoanele vârstnice, persoanele cu dizabilități, pentru biciciști și pentru pietoni, astfel încât aceștia să nu fie nevoiți să traverseze calea ferată pe pasajul suprateran.\n\nSunt ferm convins că în perioada următoare vom avea niște răspunsuri la doleanțele cetățenilor”, a declarat Călin Dobra, Primarul Municipiului Lugoj.\n\nȘi Ministrul Transporturilor, Sorin Grindeanu, în cadrul vizitei pe care a făcut-o la Lugoj, în 19.10.2024, a luat în considerare problema, susținând că „o investiție nu își are rostul când îi încurcă pe cetățeni”. Ministrul Sorin Grindeanu a îndemnat Primăria Lugoj să găsească, împreună cu cetățenii, o soluție în aceasta privință.\n\nCu toate acestea, cetățenii de pe străzile afectate susțin că vor să apeleze la justiție, să depună o plângere în instanță împotriva Ministerului Transporturilor, Companiei Naţională de Căi Ferate „CFR” SA, Consiliului Județean Timiș și Primăriei Lugoj, pentru a bloca ridicarea pasajului, considerat „o construcție supradimensionată, din beton armat, ieșită din scara orașului, de 500 m lungime și 14-15 m înălțime, două benzi”, destinată traversării căii ferate.\n\n„Noi nu cerem ca Primăria Lugoj să se opună planului național de modernizare a căii ferate Arad – Caransebeș. Dimpotrivă, vrem să ne bucurăm de un viitor cu trenuri rapide, silențioase și punctuale. Dorim să găsim împreună o alternativă modernă, alta decât pasajul superior propus, la modul de traversare a căii ferate dintre străzile Banatului și Bocșei”, spun lugojenii care își doresc un pasaj subteran între străzile Banatului și Bocșei.",
        "label": "Banat"
    },
    {
        "title": "Amenzi pentru muncă la negru la restaurante",
        "text": "În perioada 12.06.2024-18.06.2024, ITM TIMIȘ, sub coordonarea Inspecţiei Muncii București, a desfăşurat Campania naţională pentru verificarea modului în care sunt respectate prevederile legale privind încheierea şi executarea contractelor individuale de muncă, de către angajatorii care desfăşoară activităţi în domeniul restaurante şi alte activităţi de servicii de alimentaţie, Cod CAEN 56.\n\nObiectivele campaniei au vizat identificarea și verificarea agenților economici care desfășoară activitate în domeniile sus-menționate precum și creșterea gradului de conștientizare al angajatorilor și lucrătorilor în ceea ce privește necesitatea respectării legislației muncii.\n\nInspectorii de muncă din cadrul ITM TIMIȘ au efectuat 80 de controale, în urma cărora au fost aplicate 31 de sancţiuni contravenţionale pentru încălcarea legislației în domeniul relațiilor de muncă. Din totalul sancțiunilor, 11 au fost acordate sub formă de amenzi în valoare de 113.500 de lei, iar 20 au fost avertismente.\n\nÎn ceea ce privește amenzile aplicate, 3 dintre acestea, în valoare de 80.000 de lei s-au acordat pentru cele 4 persoane depistate fără forme legale de angajare, iar o amendă în valoare de 10.000 de lei s-a aplicat pentru o persoană ce presta activitate în afara intervarului orar stabilit.\n\nAlte 6 amenzi în cuantum de 13.500 de lei s-au acordat pentru lipsa evidenței timpului de muncă cu ora de începere a activității și ora de sfârșit a activității, iar o amendă de 10.000 de lei s-a aplicat pentru nerespectarea utilizării zilierilor, aceștia fiind folosiți pentru munci calificate.\n\nInspectorii de muncă au dispus 49 de măsuri pentru remedierea deficiențelor constatate în timpul controalelor care au vizat: nerespectarea dispozițiilor legale privind încheierea în formă scrisă a contractelor individuale de muncă; inexistența evidenței timpului de muncă cu ora de începere a activității și ora de sfârșit a activității; necompletarea registrului de evidență a salariaților cu toate elementele; nerespectarea repausului săptămânal; nepunerea la dispoziția inspectorilor de muncă a contractului individual de muncă la punctul de lucru.",
        "label": "Banat"
    },
    {
        "title": "Groapă de gunoi ilegală, într-o comună din zona Lugoj",
        "text": "Sub coordonarea Serviciului Arme Explozivi și Substanțe Periculoase și Serviciului de Investigare a Criminalității Economice Timiș din cadrul IPJ Timiș, polițiștii au efectuat controale în vederea prevenirii și combaterii încălcării legislației incidente domeniului protecției mediului.\n\nAstfel, au fost verificați 32 de operatori economici și 4 persoane fizice, fiind aplicată o sancțiune contravențională în valoare de 7.500 lei și au fost constatate 9 infracțiuni. 8 infracțiuni au vizat neluarea măsurilor sau nerespectarea măsurilor obligatorii în desfășurarea activităților de colectare, tratare, transport, valorificare sau eliminare a deșeurilor periculoase, faptă prevăzută în OUG nr. 195/2005 privind regimul deșeurilor, precum și o infracțiune pentru neluarea măsurilor de eliminare totală a substanțelor și preparatelor periculoase care au devenit deșeuri, conform OUG 92/2001 privind protecția mediului.\n\nDe asemenea, au fost indisponibilizate 6500 de kg de îngrășăminte chimice care se aflau depozitate necorespunzător, 100.030 kg de deșeuri și 9751 de litri de ulei uzat.\n\nÎn comuna Darova, pe partea dreaptă a Drumului Județean 952C, polițiștii au identificat o groapă de gunoi în care s-a găsit cantitatea de aproximativ 70.000 kg de deșeuri constând în electrocasnice, resturi provenite din constructii și materiale plastice.\n\nÎn cauză, a fost întocmit un dosar penal sub aspectul săvârșirii infracțiunii de „Colectarea deșeurilor cu încălcarea dispozițiilor legale în domeniu” conform OUG 92/2021.\n\nAu fost ridicate documentele privind situația juridică a locației, urmând a fi analizate în cadrul dosarului penal, fiind pus în vedere ca în cel mai scurt timp să se ia toate măsurile necesare în vederea ridicării și eliminării deșeurilor.",
        "label": "Banat"
    },
    {
        "title": "A condus un moped neînmatriculat, a accidentat o femeie și a părăsit locul accidentului",
        "text": "Polițiștii Biroului Rutier Lugoj au fost sesizați, miercuri, în jurul orei 13:30, despre producerea unui accident rutier soldat cu rănirea unui pieton, iar conducătorul mopedului a părăsit locul accidentului.\n\nAjunși la fața locului, polițiștii au constatat că un bărbat care conducea un moped pe DC125 dinspre Bârna spre DJ681C, în localitatea Pogănești, a surprins și accidentat o femeie, în vârstă de 66 de ani, care se afla în calitate de pieton pe marginea drumului comunal.\n\nÎn urma impactului, femeia a fost rănită și transportată la spital în vederea acordării îngrijirilor medicale de specialitate, iar conducătorul mopedului a părăsit locul accidentului.\n\nÎn urma verificărilor efectuate, polițiștii au identificat un bărbat, în vârstă de 42 de ani, bănuit de producerea accidentului, care a condus un moped neînmatriculat și cu numere false.\n\n„Ca urmare a probatoriului administrat în cauză, bărbatul a fost reținut pentru 24 de ore sub aspectul săvârșirii infracțiunilor de vătămare corporală din culpă, părăsirea locului accidentului, punerea în circulație sau conducerea unui vehicul neînmatriculat și conducerea unui vehicul cu număr fals de înmatriculare”, au anunțat reprezentanții IPJ Timiș.\n\nConducătorul mopedului a fost introdus în Centrul de Reținere și Arestare Preventivă din cadrul I.P.J Timiș.",
        "label": "Banat"
    },
    {
        "title": "Solutii practice de rent a car | BĂNĂȚEANUL",
        "text": "Inchirierea unei masini a devenit o solutie tot mai populara, atat pentru turistii care viziteaza Romania, cat si pentru persoanele care au nevoie de un vehicul pe termen scurt. In special in contextul sosirilor pe Aeroportul International Henri Coanda din Otopeni, multi calatori aleg sa opteze pentru serviciile de inchirieri auto, avand in vedere comoditatea si accesibilitatea acestora. Daca te pregatesti sa folosesti un serviciu de inchiriere auto in perioada urmatoare, este esential sa fii informat despre optiunile disponibile si avantajele pe care le ofera piata. De la masini medii la modele compacte, agentiile de inchirieri auto ofera vehicule livrate direct la terminalul de sosiri al aeroportului, asigurandu-ti astfel un inceput rapid si confortabil al calatoriei tale.\n\nIn plus, o alternativa atractiva pentru cei care doresc sa evite blocarea unor sume de bani pe cardul de credit este optiunea de inchiriere fara garantie in Bucuresti, disponibilă prin intermediul asigurării full casco. In continuare, vom analiza avantajele acestei solutii si cum poti beneficia de cele mai bune servicii atunci cand alegi o agentie de inchirieri auto.\n\nIn plus, multe agentii de inchirieri auto ofera servicii personalizate. Daca alegi sa inchiriezi o masina de la Aeroportul Otopeni, ai sansa de a prelua vehiculul direct de la terminalul de sosiri. Aceasta facilitate este foarte apreciata de cei care doresc sa inceapa calatoria cat mai repede, fara a pierde timp cu formalitati sau asteptari. In momentul in care aterizezi, masina este pregatita si gata de utilizare, astfel incat poti pleca direct spre destinatia ta.\n\nUn trend in crestere in industria inchirierilor auto este inchirierea fara garantie, o optiune care atrage din ce in ce mai multi clienti in Bucuresti. In mod traditional, agentiile solicitau o garantie, o suma blocata pe cardul de credit pentru a acoperi eventualele daune aduse vehiculului. Aveti la dispozitie si solutii de inchirieri auto 7 locuri bucuresti fara sa aveti impuse limitari si restrictii.\n\nAgentii de inchirieri auto ofera o flexibilitate semnificativa in ceea ce priveste perioada de inchiriere si conditiile de returnare a vehiculului. Poti opta pentru inchirierea pe termen scurt sau lung, in functie de nevoile tale. In cazul in care ai nevoie de o masina pentru o perioada mai indelungata, multe agentii propun tarife preferentiale, care pot face oferta mai avantajoasa.",
        "label": "Banat"
    },
    {
        "title": "Două persoane rănite într-un accident provocat pe DJ 592 de un șofer beat, pe drumul care leagă Lugojul de Buziaș",
        "text": "Un grav accident de circulație a avut loc, sâmbătă, pe DJ 592, care leagă Lugojul de Buziaș. Accidentul a fost provocat de un șofer beat, care a pătruns cu autoturismul pe contrasens.\n\n„Un bărbat de 51 de ani a condus un autovehicul pe DJ 592 dinspre Lugoj spre Timișoara, iar la km 47, între localitățile Sinersig și Hodoș, a pătruns pe sensul opus de mers și a intrat în coliziune cu un autovehicul condus de un bărbat de 32 de ani care se deplasa regulamentar.\n\nÎn urma impactului, ambii șoferi au fost răniți și transportați la spital în vederea acordării îngrijirilor medicale de specialitate.\n\nCei doi bărbați au fost testați cu aparatul etilotest, iar în cazul celui de 51 de ani a rezultat o valoare de 0.88 mg/l alcool pur în aerul expirat, fiind condus la spital pentru prelevarea mostrelor biologice”, a anunțat IPJ Timiș.",
        "label": "Banat"
    },
    {
        "title": "Ce trebuie sa faci pentru a trimite un colet din Germania in Romania | BĂNĂȚEANUL",
        "text": "Uneori, atunci cand ai nevoie sa faci o expediere urgenta din Germania, te poate speria pretul mare, avand in vedere distanta. Desi aparent o procedura simpla, transportul din Germania in Romania poate fi o problema. Dar in ziua de astazi, lucrurile nu mai sunt atat de complicate. O procedura care poate te-a deranjat anterior este acum foarte simpla. Trebuie doar sa suni si sa oferi companiei de transport informatii despre livrare, si vei afla imediat pretul si timpul de expediere. In mod evident, cea mai ieftina optiune de livrare este cu microbuzul de transport colete Germania-Romania.\n\nPentru ca pachetul tau sa ajunga la destinatar in siguranta, acesta trebuie sa fie ambalat in cel mai bun mod posibil, ceea ce va reduce la minimum impactul oricarui soc care poate aparea in timpul transportului. Foloseste o cutie de carton intacta si dubla, si impacheteaza individual articolele pe care doresti sa le expediezi in folie cu bule, care va oferi intotdeauna o amortizare adecvata. Lipeste o eticheta cu adresa corecta a destinatarului pe cutie, si asigura-te ca sigilezi bine coletul.\n\nInainte de a ambala produsele, asigura-te ca se incadreaza in lista de articole permise pentru expediere in alta tara. Fiecare companie de curierat are reglementari, si are o lista personala de marfuri pe care nu le transporta. O astfel de lista este creata din mai multe motive, inclusiv datorita reglementarilor internationale. Majoritatea firmelor de curierat international nu transporta materiale si substante periculoase, inclusiv munitie, arme, acizi, mercur, bacterii sau virusi. Astfel de bunuri pot deteriora alte colete. In plus, unele companii de transport colete nu vor accepta pachete care contin medicamente eliberate pe baza de reteta, alcool, tutun, tigari, produse perisabile sau opere de arta originale. Fiecare tara are propriile legi si reglementari vamale. Merita sa te familiarizezi cu aceste legi inainte de expediere. Pachetul poate fi verificat la vama. Daca un articol interzis este in interior, coletul va fi returnat cel mai probabil expeditorului si, in cazuri extreme, poate fi confiscat la vama.\n\nDupa ce reusesti sa determini ce articole poti trimite in pachet, poti ambala coletul si poti chema un curier. Procesul este relativ simplu, iar coletul tau va ajunge rapid si in siguranta in Romania, direct la adresa specificata de tine.",
        "label": "Banat"
    },
    {
        "title": "Grand Prix Lugoj 2024, o adevărată fiesta auto & karting, un concurs imposibil de egalat în Lugoj ca spectaculozitate și profesionalism",
        "text": "Competiția, organizată de Asociația Auto Club Rally Timiș sub egida Federației Române de Automobilism Sportiv. s-a desfășurat sub genericul „Grand Prix Lugoj – 2024” și a contat pentru cea de-a IV-a etapă a Campionatului de Automobilism & Karting & Drift Timiș 2024.\n\nÎntrecerea automobilistică s-a desfășurat pe un traseu din centrul municipiului Lugoj și s-a concretizat printr-un spectacol magnific de viteză, adrenalină, mașini tunate, profesionalism, spirit sportiv și fair-play, apreciat de spectatorii prezenți în număr mare.\n\nPrintre sportivii care au urcat pe podium sau aflat și piloții lugojeni:",
        "label": "Banat"
    },
    {
        "title": "Agenția Națională Antidrog, la Lugoj. Lugojenii au încercat „ochelarii de droguri” şi „ochelarii de alcool”",
        "text": "Poliţiştii rutieri, împreună cu polițiști ai Biroului de Analiză și Prevenire a Criminalității, polițiști ai Biroului Siguranță Școlară, împreună cu reprezentanți ai Agenției Naționale Antidrog – Centrul de Prevenire, Evaluare și Consiliere Antidrog Timișoara au acţionat în zilele de 13 și 14 aprilie a.c., în intervalul orar 20:00 – 00:00, pe raza municipiului Timișoara, precum și pe raza municipiului Lugoj, pentru informarea cetățenilor și a elevilor cu privire la consecințele consumului de substanțe psihoactive, cât și pentru prevenirea și combaterea cauzelor generatoare de accidente rutiere.\n\nAlături de polițiștii timișeni, specialiștii Centrului de Prevenire, Evaluare și Consiliere Antidrog Timiș, le-au oferit ocazia cetățenilor și tinerilor de a încerca „ochelarii de droguri”, ce simulează o gamă largă de efecte care pot fi declanşate de consumul de droguri, precum şi „ochelarii de alcool” care simulează o intoxicaţie cu alcool, oferind totodată și recomandări preventive cu privire la riscurile consumului de substanțe în general și la volan, în particular.\n\nDe asemenea, conducătorilor auto li s-au reamintit modificările codului rutier, aceștia fiind instruiți cu privire la faptul că persoana care conduce un autovehicul fără a deține permis de conducere, ori sub influența alcoolului sau a substanțelor psihoactive, care a provocat un accident rutier soldat cu decesul unei persoane va face închisoare cu executare.\n\nTotodată, tinerilor le-a fost prezentat laboratorul de educație rutieră, dotarea acestuia, precum și aspecte din legislația rutieră. Astfel, aceștia s-au putut familiariza cu regulile de circulație pe drumurile publice.\n\nÎn cadrul activităţilor desfăşurate, polițiștii au efectuat un număr de 110 testări privind consumul de alcool la volan, 50 de testări cu aparatul DrugTest și au aplicat 35 de sancţiuni la regimul circulaţiei rutiere.\n\nPoliţiştii rutieri vor continua activităţile specifice, pentru contracararea aspectelor negative din trafic și prevenirea accidentelor de circulație.",
        "label": "Banat"
    },
    {
        "title": "Pompierii din Făget au salvat o femeie căzută într-o fântână",
        "text": "Pompierii din cadrul Stației Făget au intervenit pentru salvarea unei femei care a căzut într-o fântână, în comuna Dumbrava.\n\nLa locul evenimentului au fost alocate o autospecială de primă intervenție si comandă, o autospecială de stingere cu modul de descarcerare și un echipaj SMURD.\n\n„Cu multă atenție și profesionalism, intervenția a fost una de succes, în condițiile date. În scurt timp, salvatorii făgețeni au reușit extragerea victimei de la o adâncime de 15 metri. Doamna în vârstă de aproximativ 50 ani a fost transportată la spital, în stare conștientă și cooperantă”, a anunțat ISU Timiș.",
        "label": "Banat"
    },
    {
        "title": "Incendiu la Darova. Două persoane au suferit arsuri",
        "text": "Pompierii din Lugoj au intervenit duminică seara la un incendiu izbucnit în localitatea Darova.\n\nAjunse la fața locului, echipele de salvare au constatat că o anexă era în flăcări, iar focul era foarte aproape să se extindă la o casă aflată în apropiere.\n\nPompierii au luat imediat măsuri și au reușit să protejeze locuința. ISU Timiș a anunțat că anexa de aproximativ 10 mp a fost distrusă în totalitate.\n\nDin nefericire, două persoane care au încercat să stingă flăcările cu propriile mâini au avut nevoie de îngrijiri medicale, după ce au suferit arsuri la nivelul membrelor superioare. Una dintre ele a fost transportată la spital. (P. M.)",
        "label": "Banat"
    },
    {
        "title": "Câștigătorii Concursul de fotografie „Casian Mărgineanțu”, ediția a doua",
        "text": "Galeria „Armi” din cadrul Cercului Militar Lugoj a găzduit, joi, 31 octombrie, deschiderea expoziției de fotografie a participanților la cea de-a doua ediție a Concursului de fotografie „Casian Mărgineanțu”.\n\nÎn cadrul evenimentului au fost premiați câștigătorii acestui concurs dedicat memoriei fotoreporterului lugojean Casian Mărgineanțu. Din cele peste 200 de fotografii înscrise, juriul – format din fotoreporterii Constantin Duma (Agerpres), Adrian Pîclișan (fotoreporter Guvernul României) și Cornel Putan (Inquam Photo) – a selectat 20 de lucrări care au fost expuse pe simeze, alături de cele cinci fotografii premiate. Premiul I a fost acordat lui Antonio Gandore, un pasionat de fotografie din Arad, care a reușit să obțină și o mențiune cu o altă lucrare. Locul al doilea a fost adjudecat de lugojeanul Gabriel Brezeanu, și el laureat și al unei mențiuni cu cea de-a doua fotografie, iar locul al treilea i-a revenit lui Raimondo Rupp, tot din Lugoj.\n\nPremiile oferite în cadrul competiției – organizată de publicațiile Lugojeanul, Redeșteptarea și Ghidul Banatului, cu sprijinul Galeriei „Armi” și susținerea Clubului Rotary Lugoj în calitate de partener oficial – au însumat o valoare de peste 1.000 de euro. Expoziția poate fi vizionată între orele 9 și 16, până în data de 21 noiembrie 2024.",
        "label": "Banat"
    },
    {
        "title": "Ce sunt advertorialele si care este rolul lor pe site | BĂNĂȚEANUL",
        "text": "Advertorialele se bazeaza pe puterea unei formule, adica acel continut sa fie scris in scop publicitar. Acestea pot fi gasite in mediul online dar si in mediul offline. Advertiorial este un cuvant din limba engleza format din mai multe cuvinte de advertisement care inseamna reclama si editorial, content si continut editorial. Advertisement impreuna cu editorial content rezulta acest advertorial. Aceasta este formula potrivita pentru un astfel de text. Ca un astfel de advertorial sa fie redactat perfect trebuie sa contina 1000 de cuvinte, cele 700 de cuvinte sa reprezinte un continut original, care sa fie extraordinar pentru cititori si restul de 300 sa faca reclama la produsul pentru care s-a solicitat advertorialul. Mai multe advertoriale aduc mai multa reclama produsului dar si o valoare a brand-ului ca si acele advertoriale gratuite care aduc la fel de multa publicitate.\n\nUn advertorial gratuit aduce un plus site-ului, chiar daca acesta este gratuit, reclama ramane aceeasi. Sunt campanii foarte bine intentionate care aduc beneficii si rezultate foarte bune in scurt timp. Ca sa atragi atentia asupra unui produs sau serviciu aveti nevoie de un advertorial bun, regasindu-se in text toate cerintele solicitate, tocmai ca textul sa fie extrem de bun in momentul citirii. Marea majoritate a site-urilor se folosesc de advertoriale, acestea avanseaza site-ul foarte repede si ii aduc un numar mai mare de vizualizari. Advertorialele sunt platite dar pot fi si gratuite in functie de ce se va alege pentru acea campanie.",
        "label": "Banat"
    },
    {
        "title": "PSD urmează să se alieze cu AUR",
        "text": "Unii, din ce în ce mai mulți, redescoperă roata. Și prezintă scenariul conform căruia PSD urmează să se alieze cu AUR. Cel mai recent s-a manifestat din această perspectivă Rareș Bogdan. Cât de plauzibilă este ipoteza?\n\nSunt aproape doi ani de când, firește, tot sub forma unui scenariu, am afirmat că această alianță împotriva firii urma să fie posibilă în viitor.\n\nDupă venirea lui Marcel Ciolacu la conducerea PSD, întrucât acesta s-a aliniat cât se poate de disciplinat preceptelor lansate de progresiștii europeni, acestui partid, cel mai mare partid socialist din Europa, i-a fost acordat un loc de cinste în familia europeană.\n\nÎn timp ce, în România, s-a instalat temeinic la putere, într-o alianță împotriva naturii cu PNL. Tot o asemenea alianță, mă gândeam eu, ar fi putut fi perfectată în viitor și între PSD și AUR.\n\nÎmi era limpede că struțo-cămila PSD-PNL nu putea supraviețui la infinit. Mai devreme sau mai târziu, cele două partide aveau să se despartă. Ceea ce într-un fel sau altul începe să se întâmple acum.\n\nÎn aceste condiții, PSD avea nevoie de un aliat. Singurul disponibil pe piață era AUR. Tratat însă la nivel european, ca de altfel și în numeroase medii naționale, drept un partid extremist.\n\nPe măsură ce AUR creștea, avea nevoie să se onorabilizeze, să intre cum s-ar spune în rândul lumii euroatlantice, dar fără a-și trăda principiile de tip suveranist, în baza cărora s-a constituit. În perspectivă, pentru AUR, deși în urmă cu circa doi ani părea extrem de ciudat, soluția era o alianță la guvernare cu PSD.\n\nAcum, ultimul în ordine cronologică dintre cei câțiva analiști care au susținut această ipoteză este Rareș Bogdan. Care și el, iată, descoperă roata.\n\nO face dezlănțuindu-se în numele PNL împotriva aliaților la guvernare, pe care îi compară cu un scorpion. În paranteză fie spus, există o istorioară mai veche despre o broască și un scorpion.\n\nÎn cele din urmă, broscuța s-a îndurat, l-a luat pe scorpion în spate și a început să traverseze cu acesta. La mijlocul apei, scorpionul a înțepat-o cu veninul lui. Înainte să-și dea obștescul sfârșit, broscuța i-a spus:\n\nLa această istorioară, fără să o mai repete, a făcut referire europarlamentarul Rareș Bogdan, prim-vicepreședinte PNL.\n\nVezi Doamne, PNL, făcând o alianță cu PSD, a adus la putere acest partid și totodată l-a relansat în rândul familiilor de partide europene și, după ce și-a văzut sacii în căruță, sugerează Rareș Bogdan, PSD se leapădă de PNL, îl împinge în afara puterii decizionale și intenționează să-l înlocuiască cu AUR.\n\nTot ce se poate. Eu însă credeam că dacă se va întâmpla o asemenea alianță, ea va avea loc abia după alegeri. Atunci când PSD, care va avea cei mai mulți parlamentari, pentru a forma o majoritate, ar trebui să se alieze cu un alt partid.\n\nCu cine? Singurul partid semnificativ disponibil pe piață ar fi AUR.\n\nÎn măsura în care AUR nu-și va marca teritoriul în sensul promovării unui naționalism anti-maghiar, ar mai exista posibilitatea ca în noua alianță menită să dea naștere unei majorități de guvernare, să intre și UDMR.\n\nEste singura variantă prin care, după alegeri, România ar putea fi condusă de o majoritate parlamentară și nu de un vulnerabil guvern minoritar. Dar lucrurile par să se precipite.\n\nCeea ce a sesizat Rareș Bogdan, dincolo de insultele adresate PSD, este că e perfect posibil ca o asemenea alianță să se producă înaintea alegerilor, deci cât se poate de curând.\n\nAparent, într-un asemenea scenariu, AUR are de pierdut, pentru că nu mai poate critica puterea aflată în exercițiu, deținută în principal de PSD, cu aceeași putere de convingere.\n\nȘi, în plus, o asemenea alianță preelectorală este de natură să crească scorul PNL. În realitate, ceea ce ar pierde într-o direcție AUR, ar câștiga îndoit într-o altă direcție.\n\nÎn măsura în care ar avea în lunile următoare accesul la resurse, prin faptul că și-ar plasa oamenii în structurile de conducere ale statului și în urma unui troc politic.\n\nAUR urmând să-l ajute pe Marcel Ciolacu să câștige prezidențialele, iar George Simion să ajungă după alegeri șeful Executivului. Că tot a format un guvern de rezervă.\n\nPe hârtie, toate aceste calcule arată interesant.\n\nȘi se potrivesc mănușă și cu dorința PNL de a pleca de la guvernare, introducând simultan și o moțiune de cenzură, și cu dorința PSD de a rupe struțo-cămila, împingându-i pe liberali afară din Executiv.",
        "label": "Banat"
    },
    {
        "title": "Concertul anului în România: ANDRÉ RIEU revine la BTArena din Cluj-Napoca un nou spectacol grandios!",
        "text": "Celebrul violonist și dirijor André Rieu, aduce în România noua sa producție concertistică grandioasă în cadrul turneului internațional al anului 2025! Artistul va concerta la Sala Polivalentă BTarena din Cluj-Napoca, pe 13 și 14 noiembrie 2025, promițându-le admiratorilor de toate vârstele o experiență muzicală memorabilă.\n\nBiletele vor fi puse în vânzare începând de joi, 21 noiembrie 2024, ora 12:00 și vor putea fi achiziționate exclusiv din rețeaua Eventim.ro.\n\nCunoscut pentru abilitatea sa unică de a combina cele mai frumoase melodii ale tuturor timpurilor într-un program artistic complex menit să creeze atmosfera perfectă, André Rieu transformă fiecare spectacol într-o sărbătoare a muzicii și a vieții, generând o imensă explozie de emoții și bucurie ce cuceresc inimile publicului de pe întreg mapamondul. Supranumit „Regele Valsului”, André Rieu evoluează pe scenă alături de cei 60 de membri ai orchestrei sale, dar și de numeroși soliști internaționali cu voci inegalabile, interacționează și se distrează împreună cu publicul.\n\nSpectatorii concertelor din Cluj vor beneficia de două seri încântătoare, cu un program muzical variat alcătuit din piese clasice atemporale, arii de operă și operetă, muzică de film, melodii pop și, desigur, nelipsitele valsuri romantice, interpretate în stilul unic al maestrului André Rieu alături de cea mai mare orchestră privată din lume, Johann Strauss Orchestra.\n\nFiecare spectacol al celebrului André Rieu promite să captiveze nu doar prin muzică, ci și printr-o experiență vizuală unică. De la intrarea spectaculoasă a artistului și a orchestrei sale prin mijlocul mulțimii, la costumele elegante ale muzicienilor până la scena impresionantă cu ecrane de mari dimensiuni care transformă fiecare moment al serii într-o adevărată feerie vizuală pentru întreaga familie, prin ilustrații grafice perfect adaptate fiecărei melodii; totul este gândit cu atenție până la cel mai mic detaliu.\n\nPe 13 și 14 noiembrie 2025, vă invităm să vă alăturați maestrului André Rieu pentru a vă bucura de seri magice de muzică live; două seri aflate sub semnul bucuriei de a sărbători viața prin puterea muzicii!\n\nConcertele maestrului André Rieu din România au înregistrat recorduri de fiecare dată. În anii 2015 și 2016, artistul a susținut nouă concerte sold-out, în Piața Constituției din Capitală, cu peste 110.000 de spectatori, iar în 2019 și 2023, Sala Polivalentă BTarena din Cluj-Napoca a fost sold-out de 9 ori, cu peste 72.000 de spectatori. Ca urmare a succesului răsunător înregistrat în rândul publicului din șara noastră, celebrul artist este convins că magia celui mai nou concert se va repeta și în noiembrie 2025.\n\nBiletele pentru concertele programate pe 13 și 14 noiembrie 2025, vor fi disponibile exclusiv în rețeaua EVENTIM.RO, începând de joi , 21 noiembrie 2024, ora 12:00.\n\nPrețurile acestora variază în funcție de categoria de loc, după cum urmează:\n\nValsurile romantice ale lui André Rieu vor răsuna din nou la Cluj: Nu ratați concertul anului 2025!\n\nCu peste 40 de milioane de albume vândute, mai mult de 500 de discuri de platină, aproape 10 milioane de urmăritori pe Facebook, miliarde de vizualizări pe YouTube și cu aproximativ jumătate de milion de spectatori anuali în întreaga lume, carismaticul violonist olandez este, fără îndoială, unul dintre cei mai de succes artiști din lume.\n\nConcertele de la Btarena, Cluj-Napoca fac parte din turneul anului 2025 ce cuprinde, de asemenea, o serie de reprezentații pe scenele din Europa, inclusiv în Germania, Marea Britanie/Irlanda, Republica Cehă, dar și în alte destinații, precum Bahrain sau Malta.",
        "label": "Banat"
    },
    {
        "title": "Amenzi pentru muncă la negru la comercianții de flori",
        "text": "ITM TIMIȘ, sub coordonarea Inspecţiei Muncii București, a desfăşurat Campania naţională pentru verificarea modului în care sunt respectate prevederile legale privind încheierea și executarea contractelor individuale de muncă, precum și prevederile legale privind cerințele minime de securitate și sănătate în muncă de către angajatorii care desfășoară activități în centre comerciale din domeniile; “Cultivarea plantelor pentru înmulțire (inclusiv cultivarea plantelor ornamentale, flori etc.)“ – cod CAEN 0130; “Activități de pompe funebre și similare“ – cod CAEN 9603 ; “Comerț cu ridicata al florilor, plantelor și semințelor, comerț cu amănuntul al animalelor de companie și a hranei pentru acestea, în magazine specializate“ – cod CAEN 4776; “Comerț cu ridicata al florilor și plantelor“ – cod CAEN 4622.\n\nObiectivele campaniei au vizat identificarea și verificarea agenților economici care desfășoară activitate în domeniile sus-menționate precum și creșterea gradului de conștientizare al angajatorilor și lucrătorilor în ceea ce privește necesitatea respectării prevederilor legale în domeniile relațiilor de muncă și a securității și sănătății în muncă.\n\nInspectorii de muncă din cadrul ITM TIMIȘ au efectuat 49 de controale. Au fost aplicate 61 de sancţiuni contravenţionale, atât în domeniul relațiilor de muncă, cât și în domeniul sănătății și securității în muncă. Din totalul sancțiunilor, 4 au fost acordate sub formă de amenzi în valoare de 55.000 lei și 57 de avertismente. Din valoarea totală a amenzilor, 40.000 de lei s-au aplicat pentru cele 2 persoane depistate fără forme legale de angajare, iar altele două în valoare de 15.000 de lei pentru lipsa echipamentelor de protecție, lipsa capacelor de protecție la unele prize electrice din cadrul magaziilor de depozitere și pentru lipsa instruirii lucrătorilor privind securitatea și sănătatea în muncă.\n\nAu fost dispuse măsuri pentru remedierea deficiențelor constatate în timpul controalelor care au vizat: nerespectarea dispozițiilor legale privind neîncheierea în formă scrisă a contractelor individuale de muncă; inexsistența evidenței timpului de muncă cu ora de începere a activității și ora de sfârșit a activității; necompletarea registrului de evidență a salariaților cu toate elementele; nepurtarea echipamentului individual de protecție; neefectuarea instruirii lucrătorilor; lipsa programului de instruire și testare a lucrătorilor; neefectuarea controlului medical periodic și după caz controlul psihologic periodic, ulterior angajării, prin medici de medicina muncii; căi de acces obstrucționate cu marfă.",
        "label": "Banat"
    },
    {
        "title": "Un TIR s-a răsturnat pe autostrada A6. Șoferul a murit",
        "text": "Un grav accident de circulație a avut loc pe autostrada A6, care face legătura între șoseaua de centură a Lugojului și autostrada A1.\n\nUn autotren încărcat cu accesorii auto s-a răsturnat pe partea carosabilă, în urma impactului cu parapetul median. Șoferul, un bărbat de 63 de ani, a rămas încarcerat.\n\n„Un bărbat, în vârstă de 63 de ani, a condus un autotren pe Calea 2, km 0+500 m, sensul de deplasare Lugoj – A1, iar la un moment dat a pierdut controlul asupra direcției de deplasare, ulterior răsturnându-se, intrând în coliziune cu parapetul median. În urma evenimentului rutier a rezultat decesul șoferului de 63 de ani”, a transmis IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de ucidere din culpă.",
        "label": "Banat"
    },
    {
        "title": "Aproape 600 de tone de îngrășământ chimic, depozitate direct pe sol, lângă Lugoj",
        "text": "Polițiștii Secției 6 Rurale Găvojdia au efectuat, miercuri, un control privind produsele pentru protecția plantelor și a îngrășămintelor chimice la o societate comercială situată în localitatea Oloșag, județul Timiș.\n\nAstfel, polițiștii au identificat aproape 600 de tone de îngrășământ chimic, depozitat necorespunzător. Se afla pe sol, fără a fi acoperit și fără a fi ferit de condițiile meteo nefavorabile, nerespectând astfel fișa de securitate a produsului.\n\n„Întreaga cantitate a fost lăsată în custodia reprezentantului societății comerciale respective, fiindu-i pus în vedere ca în cel mai scurt timp să ia toate măsurile necesare depozitării corespunzătoare, în condiții care să elimine riscul de a fi afectate elemente ale mediului înconjurător”, au precizat reprezentanții IPJ Timiș.\n\nPolițiștii au întocmit un dosar penal sub aspectul săvârșirii infracțiunii de nerespectarea obligației de depozitare a îngrășămintelor chimice și produselor de protecție a plantelor numai ambalate și în locuri protejate.",
        "label": "Banat"
    },
    {
        "title": "Polițiștii lugojeni, control pe linia deșeurilor periculoase",
        "text": "Polițiștii municipiului Lugoj – Compartimentul de Proximitate au efectuat un control pe linia deșeurilor periculoase, la punctul de lucru al unei societăți comerciale de pe strada Oloșagului din municipiu.\n\nCu acest prilej, oamenii legii au constatat faptul ca reprezentanții societății nu au luat măsurile de eliminare a cantității de 120 litri de ulei uzat, provenit de la autoturisme.\n\nÎntreaga cantitate a fost indisponibilizată, în vederea continuării cercetărilor. În cauză a fost întocmit un dosar penal pentru neluarea măsurilor de eliminare totală a substanțelor și preparatelor care au devenit deșeuri.",
        "label": "Banat"
    },
    {
        "title": "O femeie a fost omorâtă pe trotuar, lovită de un autoturism scăpat de sub control",
        "text": "O femeie, în vârstă de 53 de ani, a fost accidentată mortal, pe trotuar, după ce a fost lovită de un autoturism scăpat de sub control.\n\nUn bărbat în vârstă de 50 de ani a condus o autoutilitară pe Splaiul 1 decembrie 1918 din municipiul Lugoj, dinspre strada Ion Huniade spre strada Timișorii, iar la un moment dat a intrat în coliziune cu un autoturism condus de către o femeie în vârstă de 70 de ani.\n\nÎn urma impactului, autoturismul condus de către femeia în vârstă de 70 de ani a fost proiectat pe trotuar, unde a surprins și acroșat o femeie de 53 de ani, care se afla în fața unui bloc, lângă câteva tomberoane. Grav rănită, femeia a fost transportată de urgență la spital. Autoturismul scăpat de sub control s-a oprit într-un stâlp ce susținea o conductă de gaz.\n\nPompierii și mai multe echipaje de la societatea de distribuție a gazului au sosit în zonă pentru a se asigura că nu există riscul unei explozii sau al unui incendiu. Din fericire, conducta de gaz nu a fost fisurată, dar femeia rănită în accident a murit la spital.\n\nPolițiștii urmează să stabilească exact circumstanțele în care a avut loc accidentul. În cauză a fost întocmit un dosar penal sub aspectul săvârșirii infracțiunii de ucidere din culpă. (P. M.)",
        "label": "Banat"
    },
    {
        "title": "Brexit-ul respins pentru a treia oara de catre deputatii britanici | BĂNĂȚEANUL",
        "text": "Franta este « cea mai pregatita tara » in acest sens, este pregatita sa ajute Regatul Unit sa suporte consecintele unui Brexit fara acord, chiar daca va trebui sa se accelereze pregatirile pentru ca acest lucru sa se intample cat mai repede, cel mai tarziu pe data de 12 aprilie. Franta urmeaza sa negocieze cu Londra a mai declarat Emmanuel Macron. Daca pe data de 12 aprilie britanicii nu isi dau acordul, ne vom indrepta spre o absenta a acordului si spre un Brexit mai dur cu toate consecintele care deriva din acesta…caz in care, se vor accelera faza finala a pregatirii, insa noi reprezentam cea mai pregatita tara in acest sens, dintre cei direct implicati, fara urma de indoiala.",
        "label": "Banat"
    },
    {
        "title": "Utilitatea unei chiuvete spalator intr-o afacere HoReCa | BĂNĂȚEANUL",
        "text": "Unul dintre cele mai importante roluri pe care il are o chiuveta spalator este asigurarea respectarii normelor stricte de igiena impuse de legislatia sanitara. In sectorul HoReCa, igiena este un aspect critic, iar o chiuveta spalator bine echipata si situata strategic in bucatarie ajuta la mentinerea unui mediu curat, prevenind contaminarea alimentelor.\n\nDe exemplu, in timpul unei zile aglomerate, vasele si ustensilele trebuie sa fie spalate rapid pentru a fi pregatite pentru urmatoarele comenzi. O chiuveta spalator cu multiple compartimente sau dotata cu robinete performante permite personalului sa spele eficient cantitati mari de vase, farfurii si tavi intr-un timp scurt. Acest lucru este esential pentru a mentine bucataria functionala in timpul orelor de varf si pentru a evita intarzierile in servirea clientilor!\n\nDe exemplu, o chiuveta cu adancime mare poate fi utilizata pentru curatarea tigailor mari sau a tavilor voluminoase, care sunt dificil de manevrat in chiuvetele standard. De asemenea, modelele prevazute cu sisteme de scurgere si filtrare avansate contribuie la mentinerea curateniei in bucatarie, prevenind acumularea de reziduuri si murdarie in spatiul de lucru.",
        "label": "Banat"
    },
    {
        "title": "A pus în circulație euro falși și a fost arestat",
        "text": "Poliţiştii au efectuat 3 percheziţii domiciliare și au documentat activitatea infracțională a unui bărbat, de 29 de ani, care, în perioada august 2022 – septembrie 2023, ar fi achiziționat diverse bunuri oferite spre vânzare pe platformele online, plătind contravaloarea acestora cu bancnote falsificate, în cupiură de 50 și 100 de euro. Bărbatul a achiziționat cu bancnote contrafăcute și un lanț din aur oferit spre vânzare în fața unui amanet din Lugoj.\n\n„În fapt, s-a reținut că inculpatul, în perioada 1.08.2022 – 23.09.2023, la 7 intervale diferite de timp a pus în circulație monede falsificate în sumă de 12.700 euro, respectiv la 5 intervale de timp a achiziționat diferite bunuri inducând în eroare persoanele vătămate, în sensul că au înmânat în schimbul lor:\n\n♦ în data de 1.08.2022, 24 de bancnote contrafăcute din cupura de 50 euro, în parcarea unui magazin din municipiul Timișoara, județul Timiș, pentru achiziția unui lanț de aur de 14k, greutate 28 grame, lungime 60 cm;\n\n♦ în data de 1.08.2022, 25 de bancnote contrafăcute din cupura de 50 euro, în fața unui amanet din municipiul Lugoj, județul Timiș, pentru achiziția unui lanț de aur de 14k, greutate aproximativ 30 grame;\n\n♦ în 6.08.2022, 98 de bancnote contrafăcute din cupura de 50 euro, în parcarea unui magazin din localitatea Dumbrăvița, pentru achiziția a 5 telefoane mobile;\n\n♦ în 13.07.2023, 10 bancnote contrafăcute din cupura de 100 euro, pe raza localității Teremia Mare, pentru achiziția unui pistol de impact pentru desfăcut prizoane;\n\n♦ în 17.07.2023, 24 de bancnote contrafăcute din cupura de 100 euro, pe raza localității Dudeștii Vechi, pentru achiziția unui autoturism Skoda Roomster;\n\n♦ în 23.09.2023, 2 bancnote contrafăcute din cupura de 100 euro, pe raza localității Giroc, ca și dar de nuntă.\n\nDe asemenea, inculpatul a deținut bancnotele din cupura de 50 de euro contrafăcute, iar ulterior le-a transmis către o altă persoană, acesta din urmă punându-le în circulație în data de 11.08.2022, în jurul orelor 16:15 prin achiziționarea unui telefon mobil, pentru care a înmânat 17 bancnote contrafăcute din cupura de 50 euro. În aceeași dată, în jurul orelor 18:10, a achiziționat un telefon mobil, înmânându-i unei alte persoane 18 bancnote contrafăcute din cupura de 50 euro contrafăcute”, a informat Parchetul de pe lângă Judecătoria Timișoara.",
        "label": "Banat"
    },
    {
        "title": "Primarul comunei Bârna, implicat într-un accident rutier în timp ce se deplasa la Timișoara cu mai mulți consilieri",
        "text": "Primarul comunei Bârna, Ovidiu Ignatoni, a fost implicat luni într-un accident de circulație în zona localității Remetea Mare. Edilul, împreună cu câțiva colegi, se deplasa spre Timișoara, unde fusese invitat la învestirea în funcție a șefului Consiliului Județean Timiș, Alfred Simonis.\n\n„La un moment dat, mașina din fața mea a frânat brusc pentru a acorda prioritate cuiva. Am lovit-o în plin din spate. În total, au fost implicate trei mașini în accident. Din păcate, doi colegi de-ai mei au avut nevoie de îngrijiri medicale. Unul are nevoie de o interveție chirurgicală”, a declarat Ignatoni pentru Lugoj Info.ro.\n\nPolițiștii ajunși la locul accidentului au început cercetările și se pare că vina pentru producerea coliziunii îi aparține primarului, care nu a păstrat distanța corespunzătoare față de vehiculul din față.\n\n„Un bărbat în vârstă de 39 de ani conducea un autoturism dinspre Remetea Mare spre Timișoara, iar la un moment dat a intrat în coliziune cu autoturismul aflat în fața sa, pe care l-a proiectat ulterior în mașina din fața acestuia, condusă de un tânăr în vârstă de 18 ani”, au precizat reprezentanții poliției.\n\nToți șoferii au fost testați cu aparatul etilotest, rezultatele fiind negative. Ovidiu Ignatoni a câștigat în luna iunie primul său mandat de primar al comunei Bârna, fiind ales din partea PNL. (P. M.)",
        "label": "Banat"
    },
    {
        "title": "Pandemia Covid a fost o Operațiune Militară a NATO",
        "text": "Un membru al guvernului Olandei a recunoscut că pandemia Covid a fost o „operațiune militară”, dezvăluind că, în timpul pandemiei, țara ei primea ordine de la Alianța Nord-Atlantică.\n\nMinistra olandeză a Sănătății, Fleur Agema, a dezvăluit că „operațiunea militară” a fost condusă de NATO și de Coordonatorul pentru Securitate și Contraterorism al Olandei (NCTV).\n\nNCTV este agenția care se ocupă de securitatea națională a Olandei.\n\nÎntr-un discurs ținut în parlamentul olandez, și citat de SlayNews, Agema a recunoscut că politicile pandemice ale Olandei se desfășoară „sub conducerea NCTV și a Ministerului Apărării”. Ea a subliniat că guvernul olandez a răspuns la pandemie în conformitate cu „obligațiile NATO”.\n\nAstfel, Agema a confirmat că politicile pandemice au fost o „lovitură de stat” executată de NCTV.\n\nReputata doctoriță olandeză Els van Veen a declarat că acum înțelege, în sfârșit, ce i s-a întâmplat – ei și altor medici proeminenți, în timpul crizei Covid. Într-o postare pe X, van Veen spune că „A fost o operațiune militară. Ministerul Sănătății se supune NATO și NCTV”.\n\nIntervenția ministrei Fleur Agema de joi, 24 octombrie, a fost o premieră: ea este primul ministru al Sănătății din întreaga istorie a Parlamentului care își explică acțiunile dând vina pe „obligațiile NATO”. Și nu a făcut-o o singură dată, ci de șase ori, așa cum a notat deputatul Pepijn van Houwelingen (FVD).\n\nO înregistrare video de trei minute, în care Agema declară în fața Camerei că pregătirea pentru pandemie este legată de obligațiile tratatului (NATO) și că la cârma întregii acțiuni este agenția de securitate NCTV a devenit virală pe platforma X. Van Houwelingen a promis să răspundă imediat întrebărilor adresate de parlamentari.\n\nAgema a făcut aceste dezvăluiri în cadrul unei dezbateri despre „reziliență”. Ea a afirmat că Olanda trebuie să fie pregătită pentru orice tip de dezastru, cum ar fi „amenințări hibride, amenințări militare, dezastre naturale sau o nouă pandemie”. Este necesară o „întărire substanțială” a rezilienței țării, a spus ea, adăugând:\n\n„Sub conducerea NCTV și a Ministerului Apărării, vom veni în primăvară cu un plan de acțiune”.\n\nAgema a explicat că, la scurt timp după ce a preluat funcția de ministru, a fost informată despre reziliență și despre obligațiile față de NATO:\n\n„De la acea ședință de informarea încoace, am lucrat cu colegii de la minister ca să vedem de ce avem nevoie pentru a îndeplini acele obligații față de NATO. Facem toate astea sub conducerea NCTV. Sunt mai multe ministere care participă la asta. Am întrebat dacă există o suprapunere între pregătirea pentru pandemie și reziliență și mi s-a spus că este”.\n\n„Vrem să avem aceleași instrumente pe care le-am fi avut și la criza Corona”.\n\nÎntregul video poate fi văzut AICI.\n\nÎntr-o postare pe X, cercetătorul Cees van den Bos, care folosește resurse obținute pe baza legii olandeze a liberului acces la informații (Woo), a răspuns acestor dezvăluiri, spunând că pandemia a fost o „lovitură de stat”.\n\n„Țara asta nu va fi liberă decât dacă NCTV este complet desființată și genul ăsta de guverne din umbră nu mai este niciodată lăsat să-și facă loc.\n\n„Acesta este cel mai mare obstacol în calea democrației”.\n\nVan den Bos a adăugat că nu există niciun fel de control asupra NCTV:\n\n„NCTV are carte blanche – carte albă -, așa cum s-a văzut și în timpul crizei corona”.\n\nPotrivit lui van den Bos, cei care cred că Corona s-a terminat („hai să nu mai vorbim despre asta”) vor fi confruntați cu „realitatea crudă”. El i-a mulțumit lui Agema pentru „candoare”.\n\nÎn timpul pandemiei, NATO a stabilit instrucțiunile privind măsurile de reacție la Covid și a coordonat „Stratcom” (comunicațiile strategice). Instrucțiunile au fost circulate prin ministerele de externe ale statelor membre NATO.\n\nMulți cred că asta explică de ce Suedia, care nu a devenit membră NATO decât în acest an, a fost singura țară din Europa care a aplicat o politică mai relaxată în timpul pandemiei.\n\nAcesta a fost acuzat de „trădare” și judecat la Rotterdam, în 2022; în timpul procesului, el a ținut un lung discurs, în care a explicat metodele prin care guvernul a combătut criticile la adresa politicilor Covid. Potrivit lui Engel, în Olanda, în această operațiune au fost implicate patru ministere: NCTV (Justiție), AIVD (Interne), MIVD (Apărare) și PCD19 (VWS – Sănătate).\n\n„Au format un grup de criză care colabora cu alte agenții guvernamentale, cum ar fi OM (parchetele de procurori), primăriile și sistemul judiciar, dar și cu mass media”, a relatat Engel în De Ander Krant, pe 27 noiembrie 2022. „Folosesc metode militare, inclusiv localizare, reprimare și intervenție agresivă”.\n\nÎntre timp, criticii din lumea medicală au reacționat dur la dezvăluirile lui Agema; printre ei, și eticianul Wendy Mittemeijer:\n\n„Este pentru prima dată în patru ani când aud o recunoaștere publică a faptului că NCTV a fost în control în timpul crizei corona și că tot ce s-a făcut a fost obligatoriu să se facă. A fost o operațiune militară. Patru ani de zile nu s-a permis să se spună acest lucru. Era teoria conspirației s-o spui. Apreciez onestitatea doamnei ministru, că se admite asta și că nu erau ei în control”.\n\nDeclarațiile ministrei Agema vin în susținerea unor afirmații făcute de Robert F. Kennedy Jr. despre producția de vaccinuri ARNm anti-Covid în SUA. Potrivit lui Kennedy, aceasta a fost o operațiune militară, în care au fost adânc implicate Pentagonul (Department of Defense – DOD) și complexul militar-industrial.\n\nKennedy susține că DOD a fost în deplin control și a plătit companiile farmaceutice pentru numele de marcă, astfel încât populația să creadă că primeau un produs Pfizer sau Moderna.\n\nMinistra olandeză a afirmat deschis că atât Covidul, cât și „pregătirea pentru pandemie” care se desfășoară acum sunt operațiuni militare care nu au nimic de-a face cu sănătatea publică în sens tradițional.",
        "label": "Banat"
    },
    {
        "title": "Rita Ora vine pentru prima dată în Timișoara, la Celebrarea orașului 2024",
        "text": "Rita Ora vine la Timișoara în 17 august. Artista britanică, originară din Kosovo, va urca pe scena din Parcul Civic, la Celebrarea orașului de la ora 22:00.\n\nDe la debutul ei în 2012, Rita Ora a vândut șapte milioane de single-uri, a avut 13 hituri în top 10, iar albumul cu care şi-a început cariera a avut un record de vânzări. Single-urile Hot Right Now și How We Do (Party) au consacrat-o și au menținut-o în fruntea topurilor din Marea Britanie. Lansarea ei a fost un real succes – în acel an, artista a avut cele mai multe piese pe locul 1, într-un top britanic.\n\nDupă mai multe apariții de succes pe marele ecran, la Hollywood, Rita Ora a revenit la muzică în 2017, cu un turneu european de 33 de concerte, toate sold out. A încheiat turneul în 2018, cu lansarea unui mult aşteptat album, al doilea din carieră, întitulat Phoenix. Albumul a înregistrat peste 330 de milioane de difuzări doar în Marea Britanie. Ultimele sale 5 single-uri au adunat peste un miliard de stream-uri Spotify, în întreaga lume. Hitul cunoscuit în întreaga lume, Your Song, a ajuns la peste 352 de milioane de stream-uri şi este cea mai cunoscută piesă a artistei, în Europa.\n\nÎn aceeași seară de 17 august 2024, artistul internațional Passenger va susține primul concert la Timișoara pe aceeași scenă. Programul evenimentului „Celebrarea orașului” va fi completat de cea mai populară trupă din Republica Moldova – Zdob și Zdub – care promite un concert electrizant, în stilul etno-rock deja consacrat. Accesul la cele trei concerte excepționale este gratuit. Programul complet va fi disponibil în curând pe site-ul .\n\nCelebrarea orașului, parte din moștenirea Programului Timișoara 2023, este un eveniment finanțat de Municipiul Timișoara, coordonat și organizat de Centrul de Proiecte. Ediția din acest an va avea loc în perioada 16-18 august și va aduce împreună creatori și producători de evenimente din Timișoara, care vor arăta, încă o dată, potențialul uriaș pe care orașul îl are.\n\nCelebrarea orașului va cuprinde peste 100 de evenimente culturale, sportive și comunitare, gândite pentru toate vârstele. În premieră absolută pentru evenimentele organizate la noi, locurile principale care găzduiesc sărbătoarea vor fi Parcul Civic și Bulevardul I. C. Brătianu, două zone din inima orașului care au o suprafață de peste 15.000 de metri pătrați.",
        "label": "Banat"
    },
    {
        "title": "Iresponsabilitate! Sala de Sport Lavinia Miloșovici nu are femeie de serviciu... de peste patru luni",
        "text": "Mi-am promis să nu mai aduc în discuție „reușitele” fostei administrații. Ce a fost a fost! În urma alegerilor locale din iunie, lugojenii au decis să pornească la drum cu altcineva, deci ce rost ar mai avea să privim (nu neapărat cu mânie…) înapoi? Dar, din păcate, fapte ale trecutului influențează prezentul, și încă într-un mod destul de grav.\n\n♦ Nemulțumire mare în rândul părinților sportivilor secției de handbal a Clubului Sportiv Școlar Lugoj. Sala de Sport „Lavinia Miloșovici”, unde handbaliștii se antrenează, era plină de mizerie, luni, după ce în weekend a găzduit o expoziție de păsări și animale. Și asta în condițiile în care Sala de sport respectivă nu mai beneficiază de serviciu de curățenie și de igienizare de mai bine de patru luni.\n\n♦ Părinții se plâng de mizeria de la Sală, dar și de calitatea suprafeței de joc, care este improprie pentru sport și poate duce la accidentări.\n\n♦ „Este din ce în ce mai multă mizerie în Sala de Sport. După ce au fost cei cu expoziția de păsări și animale trebuia făcută o curățenie adecvată. O igienizare, nu doar dat cu mătura și ridicat praful. Avem copii care sunt alergici. După antrenamentul de luni, au venit copiii acasă cu pene pe echipament și plini de praf. Eu înțeleg că se mai dă sala, dar să se facă și curățenia corespunzătoare. Noi ne bucurăm de copiii noștri că fac mișcare și, când colo, putem avea surpriza să cumpărăm medicamente din cauza asta. Este inadmisibil să nu fie nicio femeie de serviciu de atâta timp la sală. Vă dați seama, de peste patru luni nimeni nu a mai spălat prin toalete, vestiare sau suprafața de joc. Și ar mai fi o problemă: suprafața de joc a sălii. Nu este propice pentru handbal, chiar nici pentru sport, în general. Distruge efectiv genunchii, pe termen lung”, a declarat Daniel Livițchi, unul dintre părinți.\n\n♦ Nicolae Băban, antrenor al secției de handbal a CSȘ Lugoj, ne-a declarat că problema a fost sesizată de mai multe ori conducerii Clubului Sportiv Municipal, administratorul de drept al Sălii de Sport „Lavinia Miloșovici”, dar nu s-a luat nicio măsură.\n\n♦ „Eu am aflat relativ târziu că nu mai avem femeie de serviciu la sală. A fost vacanța de vară când s-a întâmplat acest lucru. Abia pe la sfârșitul lui august, când am reînceput activitatea cu copiii, am fost informat că va avea loc în weekend o manifestare sportivă (AIKIDO), la sală. Am fost de acord, cu mențiunea ca sala să fie curățată după aceea. La două zile după manifestare, când am văzut că nimeni nu face curățenie, am aflat că nu mai există femeie de serviciu la Sala de Sport. Am cerut verbal de mai multe ori conducerii CSM să rezolve situația, dar directorul clubului mi-a zis că nu are ce să facă. Ba, mai mult, a continuat să dea Sala de Sport la diverse alte manifestări, chiar și în aceste condiții. Totul a culminat cu expoziția de păsări și animale din weekendul trecut. Nu ne-am împotrivit la această manifestare, căci în fiecare an s-a organizat aici, dar se făcea și curățenie după aceea. Când am venit cu grupele de începători luni, nu vă puteți imagina cum era sala. Un focar de infecție: puf, pene, găinaț… L-am anunțat pe directorul CSM, Mihai Anghel, care mi-a zis că n-are ce să facă. Eu nu mai pot continua antrenamentele cu copiii în acest fel. Sunt aproape 130 de copii care frecventează această sală de sport zilnic (nu sunt doar cei de la handbal, sunt și de la fotbal). Vă dați seama cum e să nu fie femeie de serviciu de peste patru luni? Vă dați seama cum arată grupurile sanitare, vestiarele și suprafața de joc? Referitor la suprafața de joc, aceasta nici când a fost dată în folosință sala, în 2007, nu a fost corespunzătoare. A fost turnată o suprafață specială foarte subțire direct peste șapa de beton. Ea s-a mai și degradat în timp și, la ora actuală, mulți sportivi ajung să facă periostită, întinderi de ligamente, au dureri de glezne etc… . Refacerea acestei suprafețe ar trebui să fie o prioritate pentru cei care dețin Sala de Sport „Lavinia Miloșovici”. Tot copiii orașului sunt și cei care frecventează această sală, exact ca la alte ramuri sportive. Ar trebui și ei să beneficieze de condiții normale de igienă și de pregătire, pentru a avea performanță”, spune antrenorul Nicolae Băban, șef catedră handbal CSȘ Lugoj.\n\n♦ Mihai Anghel, directorul CSM Lugoj, spune că nu are nicio vină, că problema ține de fosta conducere, care, atunci când a aprobat noua organigramă a Primăriei, a decis ca Sala de Sport „Lavinia Miloșovici” să rămână fără femeie de serviciu, deși peste 100 de copii se antrenează zilnic acolo.\n\n♦ „Sala de Sport Lavinia Miloșovici nu are femeie de serviciu din momentul în care s-a făcut ultima modificare de organigramă (iunie 2024 n.r.), de către Primăria Lugoj. Am discutat despre această problemă la Primăria Municipiului Lugoj de mai multe ori.\n\nCu domnul Serendan, care era primar la acea vreme, am vorbit și cu Tibi Olteanu (șeful Serviciului Administrare Imobile din cadrul Primăriei Lugoj), care mi-a spus că această problemă nu mai aparține de dânsul, deoarece doamna respectivă, care avea ca punct de lucru sala de sport, a fost mutată la Galeria ProArte, și am vorbit și cu secretarul municipiului, dl Dan Ciucu, care s-a ocupat de organigramă. Am făcut și o adresă scrisă către Primărie la timpul respectiv în acest sens, dar nu am primit niciun răspuns. Urmează să mai fac o adresă scrisă către Primărie, pentru a încerca rezolvarea situației”, spune Mihai Anghel, director CSM Lugoj.\n\n♦ Întrebat telefonic de către directorul CSM Lugoj despre această situație, fostul viceprimar cu atribuții de primar, Bogdan Blidariu, cel care a semnat noua organigramă, l-a nominalizat pe secretarul municipiului, Dan Ciucu, că ar fi responsabil de situația creată. Tot telefonic, atât secretarul municipiului, Dan Ciucu, cât și șeful Serviciului Administrare Imobile din cadrul Primăriei Lugoj, Tiberiu Olteanu, cel care avea în organigramă postul respectiv de femeie de serviciu, au fost foarte fermi în răspuns: „de vină este fosta conducere a Primăriei”…\n\n♦ Haosul este destul de mare în zona administrativă a sportului lugojean. Practic, Sala de Sport „Lavinia Miloșovici” este administrată de Clubul Sportiv Municipal Lugoj, dar în ea se antrenează handbaliștii de la Clubul Sportiv Școlar Lugoj. În cealaltă sală din oraș, cea care poartă numele unui mare om de handbal lugojean, Ioan Kunst Ghermănescu, se antrenează voleibalistele de la Clubul Sportiv Municipal, deși este administrată de… Clubul Sportiv Școlar (și handbalul are interzis de ani buni acolo). Ambele clădiri au ca proprietar Primăria Lugoj. Postul de femeie de serviciu, care avea ca punct de lucru Sala de Sport „Lavinia Miloșovici”, aparținea Primăriei Lugoj și nu, cum ar fi fost normal, Clubului Sportiv Municipal Lugoj, cel care administrează clădirea. Ce mai, haos în toată regula…\n\n♦ Cine se face vinovat de toată situația asta? În primul rând, fosta administrație Buciu/Blidariu/Serendan, care a lăsat Sala de Sport „Lavinia Miloșovici” fără femeie de serviciu, prin noua organigramă pe care „gândit-o” în luna iunie, și nici nu a rezolvat ulterior problema, deși a fost solicitată de mai multe ori de către directorul CSM Lugoj, Mihai Anghel.\n\n♦ La fel de vinovați sunt și cei care au decis ca sălile de sport lugojene să nu fie folosite de cei care le administrează de drept, dar și cei care au decis că e ok ca o sală de sport, cu aproape 130 de copiii zilnic în ea, să-și continue activitatea, fără a mai avea o femeie de serviciu care să igienizeze și să întrețină curățenia.\n\n♦ Primarul Municipiului Lugoj, Călin Dobra, spune că este o situație „delicată și deloc normală”, care a fost creată din vina conducerii CSM Lugoj și a fostei administrații lugojene.\n\n♦ „Cunosc foarte bine care este situația. Ea se datorează managementului defectuos al celor care conduc CSM Lugoj, club care administrează în momentul de față Sala de Sport „Lavinia Miloșovici”. În luna iunie, fosta conducere a orașului a schimbat organigrama. Normal era (eu o văd chiar ca o lipsă de respect din partea fostei conduceri) ca această organigramă să fi fost făcută împreună cu noul primar, deoarece ea reprezintă Aparatul de Specialitate al Primarului. Dar ei au schimbat-o singuri, deși au pierdut alegerile. Din păcate, au făcut-o nu într-un mod constructiv, ci doar pentru a bloca activitatea viitoare și să ne trezim cu astfel de situații. În acest mod s-a ajuns ca Sala de Sport „Lavinia Miloșovici” să nu aibă în momentul de față personal care să asigure curățenia. Este o situație delicată și deloc normală. Scuzele de genul „s-a discutat telefonic”, sau mai știu eu care, nu stau în picioare. Este foarte clar: cel care administrează acea sală trebuia să asigure și curățenia ei. Când manageriezi o instituție, te asiguri că tot ce trebuie este asigurat, juridic, financiar și administrativ. Adică inclusiv curățenia respectivei săli. O să văd zilele următoare, împreună cu colegii mei din primărie, cum putem rezolva problema. Ușor nu va fi, deoarece organigrama a fost aprobată de fosta conducere a orașului și, până ne permite legea să o modificăm, trebuie respectată”, spune Călin Dobra, primarul municipiului Lugoj.\n\n♦ Peste puțin timp, Sala de Sport „Lavinia Miloșovici” va deveni secție de votare. Vor fi trei runde de vot. Sute de persoane îi vor trece pragul în acele zile. Cine va asigura curățenia? Se va rezolva problema până atunci? Rămâne de văzut. Închei aceste rânduri cu finalul declarației antrenorului Nicolae Băban:",
        "label": "Banat"
    },
    {
        "title": "Premiera spectacolului „O scrisoare pierdută”, la Teatrul Municipal Lugoj",
        "text": "Teatrul Municipal „Traian Grozăvescu” al Casei de Cultură „Traian Grozăvescu” Lugoj prezintă joi, 21 noiembrie 2024, premiera spectacolului „O scrisoare pierdută” de Ion Luca Caragiale, o capodoperă a dramaturgiei românești, în regia Ancăi Maria Colțeanu.\n\nReprezentația va avea loc de la ora 19:00, pe scena municipalului lugojean, unde personajele emblematice ale lui Caragiale – Trahanache, Tipătescu, Zoe, Cațavencu – prind viață într-o interpretare modernă, plină de rafinament și intensitate. Replicile savuroase și vorbele pline de duh vor transmite publicului gânduri, emoții și amuzament deopotrivă, sentimente care vor rămâne vii mult timp după căderea cortinei.\n\n„Într-o lume în care informația se consumă într-un ritm alert, oamenii fiind bombardați din toate părțile de conținut media nefiltrat, propunerea mea aduce cu sine o experiență nefiltrată a jocurilor de culise din acvariul politic, în care niciun pește nu e destul de mare ca să nu fie mâncat la rândul lui și influențat de dramele personajelor angajate în relații imorale/ilegale, actualizată prin plasarea acțiunii în ziua de azi – Caragiale fiind perfect compatibil cu vremurile pe care le trăim”, spune regizoarea Anca Maria Colțeanu.\n\nSpectacolul va avea o a doua reprezentație în data de 28 noiembrie 2024, tot de la ora 19:00, întrucât toate locurile pentru premiera din 21 noiembrie s-au epuizat într-un timp record.\n\n„Această reacție extraordinară a publicului ne-a surprins și ne-a bucurat în egală măsură, confirmându-ne încă o dată dorința și nevoia de teatru de calitate în comunitatea noastră. Suntem profund recunoscători pentru entuziasmul manifestat de lugojeni și de iubitorii de teatru care au dorit să fie martori ai acestei producții speciale”, transmit reprezentanții Casei de Cultură „Traian Grozăvescu” Lugoj.\n\nAccesul la spectacol este gratuit, pe bază de invitații, care pot fi rezervate online pe www.entertix.ro sau direct la casieria instituției, de luni până vineri, între orele 12:00 și 14:00.",
        "label": "Banat"
    },
    {
        "title": "Accident cu două victime, pe autostrada A1",
        "text": "Trei autovehicule – un autotren, un microbuz cu platformă și un camion – au fost implicate într-un accident soldat cu două victime, produs pe A1. Accidentul a avut loc sâmbătă seara, pe sensul de mers Timișoara – Lugoj, la kilometrul 494+500, în zona localității Remetea Mare.\n\n„Un bărbat de 40 de ani a condus un autotren pe A1, dinspre Timișoara spre Lugoj, iar în zona localității Remetea Mare, a pătruns pe banda de urgență și a intrat în coliziune cu un microbuz cu platformă, care era staționat, întrucât avea o defecțiune. Ulterior, din spate a venit un alt camion care a intrat în coliziune cu platforma microbuzului. În urma impactului, conducătorul microbuzului, de 38 de ani și un pasager din microbuz, de 30 de ani, au fost răniți și transportați la spital”, a anunțat IPJ Timiș.",
        "label": "Banat"
    },
    {
        "title": "O minoră din Lugoj a dispărut, a doua oară, în doar o săptămână",
        "text": "Poliţiştii efectuează verificări în vederea depistării unei minore de 14 ani, care a dispărut de la domiciliu a doua oară într-o săptămână.\n\n„La 13 septembrie a.c., Iacob Maria-Olguța a plecat voluntar de la domiciliul său din Lugoj, strada Herendeștiului, iar până în prezent nu a mai revenit. Minora a mai plecat de la domiciliu în 8.09.2024, aceasta revenind următoarea zi la locuință”, a anunțat IPJ Timiș.\n\nMinora are următoarele semnalmente: înălțime 1.65 metri, 50 de kilograme, părul negru, iar în momentul dispariției purta o rochie maro, pantaloni colanți negri, bluză gri cu pietricele și papuci maro.\n\nOricine poate oferi detalii cu privire la persoana dispărută e rugat să contacteze Serviciul de Urgenţă 112 sau cea mai apropiată unitate de poliţie.",
        "label": "Banat"
    },
    {
        "title": "Natura se sufocă în Lugoj. Sâmbătă e ziua națională de curățenie în România",
        "text": "Lugojenii sunt invitați sâmbătă, 21 septembrie 2024, la Ziua Națională de Curățenie, cea mai mare acțiune de acest gen, care contribuie direct la schimbarea pe care ne-o dorim cu toții.\n\nEste ziua în care se face curățenie în toată țara, alături de alte 191 de țări din lume. Voluntarii se pot înscrie pe platforma Let’s Do It, Romania!: https://membership.letsdoitromania.ro\n\n„Punctul de întâlnire va fi pe platoul Casei de Cultură a Sindicatelor din Lugoj, la ora 9.00. Organizatorii pun la dispoziție saci menajeri și mănuși. Fiecare gest de bine, fiecare acțiune proactivă schimbă comunitatea, societatea, țara în care locuim. Te invit să ne fii alături!”, spune Alexandru Szilagy, coordonator Let’s Do It, Romania! pe județul Timiș.\n\nDacă doriți mai multe detalii despre această acțiune, sunați la 0722.592.364 sau contactați organizatorul prin email: alex.szilagy@letsdoitromania.ro",
        "label": "Banat"
    },
    {
        "title": "Sinucidere, la stână! Un cioban a băut soluție pentru deparazitarea oilor",
        "text": "Un bărbat în vârstă de 44 de ani, care era cioban la o stână din apropierea localității Crivobara (comuna Secaș), și-a pus capăt zilelor.\n\nBărbatul a murit după ce ar fi băut soluție pentru deparazitarea oilor.\n\n„Polițiștii municipiului Lugoj au fost sesizați cu privire la faptul că o persoană ar fi ingerat o soluție pentru uz extern. Polițiștii s-au deplasat de urgență la fața locului, stabilind faptul că cele sesizate se confirmă, fiind vorba despre un bărbat, în vârstă de 44 de ani. Echipajul medical prezent la fața locului au procedat la efectuarea manevrelor de resuscitare, însă fără rezultat, bărbatul fiind declarat decedat”, a anunțat IPJ Timiș.\n\nPolițiștii au întocmit un dosar penal sub aspectul săvârșirii infracțiunii de ucidere din culpă.",
        "label": "Banat"
    },
    {
        "title": "Rupt de beat la volan și fără permis de conducere",
        "text": "Un bărbat a fost reținut de polițiștii din Lugoj și a ajuns în arest, după ce a fost prins rupt de beat la volan și fără permis de conducere.\n\n„Polițiștii Biroului de Ordine Publică Lugoj au oprit pentru control pe DJ 680, în localitatea Măguri, un autoturism condus de un bărbat de 38 de ani. Din verificările efectuate a reieșit faptul că bărbatul nu deține permis de conducere pentru nicio categorie de autovehicule, iar în urma testării cu etilotestul a rezultat o concentrație de 1,32 mg/l alcool pur în aerul expirat, acesta fiind condus la spital pentru prelevarea de mostre biologice de sânge”, a anunțat IPJ Timiș.\n\nPolițiștii l-au reținut pe bărbatul de 38 de ani pentru 24 de ore, acesta fiind introdus în Centrul de Reținere și Arestare Preventivă al IPJ Timiș.\n\nCercetările sunt continuate în cadrul unui dosar penal sub aspectul săvârşirii infracţiunilor de conducerea unui vehicul pe drumurile publice sub influenţa băuturilor alcoolice și conducerea unui vehicul pe drumurile publice fără permis de conducere.\n\nÎn cauză, magistrații au dispus măsura controlului judiciar pentru o perioadă de 60 de zile.",
        "label": "Banat"
    },
    {
        "title": "Freddy Stauber își lansează la Lugoj albumul „Viața-i o amintire”",
        "text": "Joi, 4 iulie 2024, cu începere de la ora 19, în Grădina Casei Bredicenilor, str. V.V. Delamarina nr. 4, Freddy Stauber își va lansa albumul „Viața-i o amintire”.\n\nLansarea va fi însoțită de un recital.\n\n„Intrarea e liberă. Nu ratați! Veniți și voi!”, îndeamnă Henrieta Szabo pe Facebook, unde a postat și câteva imagini sugestive din anii frumoși ai tinereții, bineînțeles cu Freddy Stauber, de pe vremea când oferea lugojenilor bucurie și emoție. (D. G.)",
        "label": "Banat"
    },
    {
        "title": "Ștafeta Veteranilor Invictus 2024, ediția a XI-a, în Garnizoana Lugoj",
        "text": "Ștafeta Veteranilor INVICTUS 2024 – ediţia a XI-a, un eveniment organizat la nivel naţional sub egida Ministerului Apărării Naţionale are avea loc în perioada 4 – 25 octombrie. La manifestarea sportivă dedicată eroilor neamului românesc participă alergători din viața civilă și militari în activitate, în retragere sau în rezervă, precum și militari răniți în teatrele de operații.\n\nAcest eveniment presupune purtarea, în alergare, a trei tafete diferite, denumite după culorile Drapelului Național – albastru, galben, roșu. Traseul include peste 30 de localități importante și măsoară peste 3500 de kilometri. Acum este și rândul nostru. Ideea este simplă: un alergător va fi însoțit de un biciclist purtând amândoi tricoul INVICTUS.\n\nAcest eveniment presupune purtarea, în alergare, a trei ștafete diferite, denumite după culorile Drapelului Național – albastru, galben, roșu. Traseul include peste 30 de localități importante și măsoară peste 3500 de kilometri. Acum este și rândul nostru. Ideea este simplă: un alergător va fi însoțit de un biciclist purtând amândoi tricoul INVICTUS.\n\nDuminică, 20 octombrie, urmând traseul albastru, ștafeta a ajuns și în urbea lugojeană, venind din garnizoana Caransebeș, fiind întâmpinată la Monumentul ,,Alfa și Omega” din centrul orașului de către militari ai Batalionului 691 Artilerie Antitanc ,,General Ion Dragalina”. În dimineața zilei de 21 octombrie pornind de la cazarma unității, militarii lugojeni, însuflețiți de veteranii Invictus civili au fost deschizătorii tronsonului Lugoj-Timișoara (via Buziaș), întregind kilometru cu kilometru culoarea albastră a scumpului nostru tricolor.\n\nÎn cadrul manifestărilor prilejuite de Ziua Armatei României se numără şi „Ștafeta Veteranilor”, ediția a XI-a, o acțiune a voluntarilor „Invictus România”, ce are ca scop promovarea valorilor naţionale şi a respectului faţă de veteranii şi eroii României din toate războaiele. Cel mai important moment al evenimentului va avea loc de Ziua Armatei, pe 25 octombrie, la Carei, punctul final al celor trei trasee. Aici, ștafeta va încheia nobila sa misiune, prezentând simbolic onorul tuturor acelora care s-au jertfit pe câmpul de luptă pentru România şi poporul român.",
        "label": "Banat"
    },
    {
        "title": "Accident grav, cu două victime, pe autostrada A1",
        "text": "Doi tineri au fost răniți într-un grav accident produs pe autostrada A1, între Lugoj și Timișoara.\n\n„Un tânăr, în vârstă de 20 de ani, a condus un autoturism pe Autostrada A1, Calea 1, km 478+600 m, sensul de deplasare Lugoj – Timișoara, iar la un moment dat a pierdut controlul asupra direcției de deplasare, intrând în coliziune cu o autoutilitară, condusă de către un bărbat, în vârstă de 59 de ani. Ulterior, autoturismul a fost proiectat în parapetul median, după care s-a oprit în parapetul lateral amplasat pe marginea drumului”, a anunțat IPJ Timiș.\n\nÎn urma evenimentului rutier au rezultat două victime, respectiv conducătorul autoturismului, în vârstă de 20 de ani, precum și pasagera acestuia, o tânără, în vârstă de 19 ani.\n\nAmbii au fost transportați la spital în vederea acordării îngrijirilor medicale de specialitate.\n\nÎn cauză a fost întocmit un dosar penal sub aspectul săvârșirii infracțiunii de vătămare corporală din culpă.\n\nÎn FOTO: Un tânăr cu un BMW a aterizat luni dimineațape sensul giratoriu de la intrarea în Coștei",
        "label": "Banat"
    },
    {
        "title": "O femeie a fost rănită pe A1",
        "text": "Un accident de circulație a avut loc joi pe autostrada A1, între Lugoj și Timișoara.\n\n„Un bărbat de 38 de ani a condus un autoturism pentru transport persoane pe Calea 1 (sensul Lugoj-Timișoara), iar la la km 491 a intrat în coliziune față-spate cu un alt autoturism.\n\nÎn urma evenimentului a rezultat rănirea unei femei de 44 de ani, pasageră în autoturismul condus de bărbatul de 38 de ani.\n\nAceasta a fost transportată la spital în vederea acordării îngrijirilor medicale de specialitate”, a anunțat IPJ Timiș.",
        "label": "Banat"
    },
    {
        "title": "Controale la deținătorii de câini periculoși",
        "text": "Polițiștii Municipiului Lugoj împreună cu cei ai orașului Buziaș și Biroului pentru Protecția Animalelor din cadrul I.P.J. Timiș au efectuat noi controale în municipiul Timișoara, Lugoj și împrejurimi în vederea identificării și depistării câinilor periculoși supuși înregistrării, precum și a condițiilor în care aceștia sunt deținuți legal, conform prevederilor OUG 55/2002 privind regimul de deținere al câinilor periculoși sau agresivi.\n\nÎn cadrul acțiunii au fost verificați 83 de deținători de câini, fiind aplicate 36 de sancțiuni contravenționale în valoare totală de 21.000 lei pentru neregulile constatate (nesterilizare exemplare canine, nerespectarea condițiilor de deținere a animalelor de companie, deținerea animalelor de companie fără documente sanitar-veterinare).\n\nTotodată, polițiștii au reamintit unităților administrativ teritoriale importanța respectării obligațiilor prevăzute de OUG 155/2001 privind gestionarea câinilor fără stăpân, în vederea identificării și capturării acestora pentru a preîntâmpina atacurile asupra persoanelor.",
        "label": "Banat"
    },
    {
        "title": "Câștigătorii alegerilor din Timiș [numărătoarea paralelă a partidelor]",
        "text": "Numărătoarea paralelă a partidelor (neconfirmată de Biroul Electoral Central) arată că primăriile din Timiș au fost câștigate de:",
        "label": "Banat"
    },
    {
        "title": "Polițiștii, în control! 43 de sancțiuni pentru deținătorii de câini periculoși din zona Lugoj",
        "text": "Polițiștii din Lugoj și cele trei secții rurale arondate, împreună cu polițiștii Biroului pentru Protecția Animalelor au desfășurat, recent, acțiuni pentru verificarea modului de respectare a legislației privind regimul de deținere al câinilor periculoși/agresivi.\n\nÎn Lugoj și zonele arondate, au fost verificați 79 de deținători de câini, fiind aplicate 43 de sancțiuni contravenționale în valoare de 12.400 de lei pentru nerespectarea prevederilor OUG 54/2002.\n\nPrintre deficiențele constatate se numără: lipsa documentelor legale, lipsa plăcuțelor de avertizare „câine periculos” și nedeclararea înstrăinării exemplarelor canine. Nu au fost constate nereguli privitoare la modul de deținere.\n\nÎn Peciu Nou a fost verificată o femeie, care deține 52 de exemplare canine. În acest sens, au fost verificate cele 52 de carnete, iar două erau fără cip și nu aveau consemnată vaccinarea antirabic pentru anul 2024.\n\nDe asemenea, au fost scanate în mod aleatoriu 13 exemplare canine, rezultând că 10 exemplare sunt identificate prin microcipare.\n\nDrept urmare, femeia a fost sancționată cu amendă în valoare de 500 de lei și a primit termen de 10 zile pentru remedierea deficiențelor.\n\nDe asemenea, s-a constatat prezentei hranei și a recipientelor cu apă in cantitate suficientă, iar cele 52 de exemplare canine sunt adăpostite în încăperi și boxe amenajate cu posibilitatea de a ieși în curtea imobilului.\n\nPolițiștii lugojeni au anunțat că acțiunile de acest gen vor continua în perioada următoare.",
        "label": "Banat"
    },
    {
        "title": "Ce bine ar fi dacă ar fi bine!",
        "text": "Desfășurare masivă de forțe politice săptămâna trecută în Lugoj. Principalii candidați pentru funcția de primar al orașului au apelat la cam tot ce se găsea mai bun pe „piață”, pentru a impresiona electoratul. Primul ministru, președintele Consiliului Județean Timiș și alte funcții administrative și politice importante au venit să ne convingă că Lugojul este foarte important pentru toată lumea. De s-ar păstra această iubire pentru oraș și pentru viitorul primar și după campania electorală, ar fi minunat…\n\nChiar dacă am tot fost catalogat, din punct de vedere al afinității politice, ba cu unu’, ba cu altu’, am fost totuși invitat de ambele principale forțe politice ale Lugojului la cele două evenimente electorale pe care le-au organizat săptămâna trecută. Și nu era frumos să nu mă duc. Și dacă tot m-am dus, nu era frumos să nu scriu ceva…\n\n♦ Primii care au deschis seria de „prezentare a echipei cu care voi face treabă la Primărie” au fost cei de la Alianța Dreapta Unită. Chiar dacă lansarea candidatului Erwin Floroni, aia cu fast, a fost făcută cu câteva luni în urmă, a urmat și prezentarea propunerilor pentru funcțiile de consilieri locali.\n\nEvenimentul a avut loc joi, 23 mai 2024, la Sala de evenimente „Domacris Parc”. Principalii invitați ai evenimentului au fost, cum era de așteptat, liderii județeni ai USR, Forța Dreptei și PMP – Dominic Fritz, Ligia Dugulescu și Alin Nica. Și tot cum era de așteptat, cu toții au ținut să-și arate sprijinul, atât politic cât și prietenesc, pe care îl acordă liderului alianței de la Lugoj, Erwin Floroni, în această competiție electorală.\n\nDeși foarte puțin mediatizată, întâlnirea s-a bucurat de o prezență destul de numeroasă, care lejer ar fi umplut Sala Teatrului. În funcție de ce vor alege lugojenii (și timșenii), în sală i-am avut poate pe viitorul primar al Lugojului, viitorul președinte al Consiliului Județean Timiș și pe viitorul primar al Timișoarei. Discursurile celor trei, toate, au plecat doar de la această premisă și au prezentat, cum era de așteptat, un viitor strălucit pentru municipiul de pe Timiș. Practic, pentru ca toate acestea să se întâmple ar mai trebui depășit un singur „hop”: alegerile din 9 iunie.\n\n♦ Cel de-al doilea mare eveniment politic al săptămânii s-a desfășurat sâmbătă, 25 mai 2024, la Teatrul Municipal. Cel mai important partid politic din România, PSD, și-a adus tot ce poate avea politic mai bun în momentul de față pentru a-l susține pe Călin Dobra, candidatul la funcția de primar al Lugojului, și echipa de consilieri a acestuia.\n\nPrim-ministrul României, Marcel Ciolacu, președintele Camerei Deputaților, Alfred Simonis, și Ministrul Transporturilor, Sorin Grindeanu, au dat o foarte mare greutate acestei întâlniri, desfășurată într-o sală arhiplină. Trebuie să recunosc că nu țin minte să fi asistat, în Lugoj, la o asemenea „forță” politico-administrativă prezentă la o lansare de candidați…\n\nȘi la acest eveniment, printr-o viitoare conjunctură astrală benefică pentru PSD, i-am avut pe scena Teatrului pe viitorul primar al municipiului Lugoj și pe viitorul președinte al Consiliului Județean Timiș. Și aici discursurile au pornit tot de la această premisă, prezentând un viitor strălucit municipiului Lugoj. Bineînțeles, ar mai exista acel mic „hop”, alegerile din 9 iunie.\n\n♦ Ca lugojean, m-aș bucura ca tot acest interes de care s-a bucurat Lugojul zilele acestea să nu dispară. M-aș mai bucura ca tot ce au spus cei doi candidați, atât Erwin Floroni cât și Călin Dobra, să se adeverească și să reușească să scoată orașul din cenușiul în care se află în momentul de față.\n\nȘtiu, e campanie electorală și promisiunile curg de-a valma. Din păcate, din cauza multelor campanii electorale care au trecut peste Lugoj și ale căror urmări au dus orașul în halul în care este acum, privim cu foarte mare scepticism tot ce ne este prezentat. Dar să încercăm să nu ne pierdem speranța.\n\nPoate va fi mai bine. Trebuie să fie mai bine! Nu mai avem decât un singur„hop”: alegerile din 9 iunie.",
        "label": "Banat"
    },
    {
        "title": "Candidații Dreapta Unită pentru Primăria și Consiliul Local Lugoj",
        "text": "Alianța Dreapta Unită, formată din Uniunea Salvați România, Partidul Mișcarea Populară și Forța Dreptei, a depus, la Biroul electoral de circumscripție nr. 2 Lugoj, listele de candidați pentru alegerile locale din 9 iunie 2024.\n\nPentru funcția de primar al municipiului Lugoj va candida medicul Erwin Floroni, președintele USR Lugoj.\n\nPentru Consiliul local Lugoj, Alianța Dreapta Unită a depus la Biroul electoral de circumscripție nr. 2 Lugoj o listă completă de candidați, pe care se află, în ordine:",
        "label": "Banat"
    },
    {
        "title": "Lidl reacționează după ce ANPC a anunțat că a descoperit salmonella în carnea de pui, de la doi producători cunoscuți",
        "text": "Luni, comisarii Autorităţii Naţionale pentru Protecţia Consumatorilor (ANPC) au anunţat că a fost descoperită salmonella în mai multe produse din carne de pui din diverse magazine, printre care Penny Colentina, Penny Bucureştii Noi, Metro Băneasa și Lidl Focșani, iar loturile respective au fost retrase de la comercializare.\n\nCarnea era de la „Han Boieresc” și „Coco Rico”, două firme foarte populare. Produsele, declarate improprii consumului uman, au fost retrase de la consum și vor fi distruse.\n\nLidl transmite că Salmonella Infantis este un tip de Salmonella care este distrusă prin tratamentul termic al produsului.\n\nConform retailerului, legislația în vigoare, respectiv Ordinul Președintelui ANSVSA nr.35/2016, modificat prin Ordinul Președintelui ANSVSA nr. 66/2022, menționează că, în cazul depistării altor tipuri de Salmonella spp, cu excepția Salmonella Enteritidis și/sau Salmonella Typhimurium, produsele din carne de pui proaspătă nu sunt supuse restricțiilor sanitar veterinare.\n\n„În data de 18.03.2024, în urma controlului din magazinul nostru, Comisariatul Județean pentru Protecția Consumatorului a prelevat probe din mai multe produse din carne de pui. Potrivit buletinului de analiză din 29.03.2024, comunicat către compania noastră în 2.04.2024, a rezultat că o parte dintre probele prelevate au fost contaminate cu Salmonella Infantis”.\n\nConform retailerului, în aceeași linie sunt și prevederile legislației din UE, respectiv Regulamentul nr. 2160/2003 privind controlul Salmonellei și al altor agenți zoonotici specifici, prezenți în rețeaua alimentară și Regulamentul nr. 200/2012 privind un obiectiv al Uniunii de reducere a Salmonella Enteritidis și Salmonella Typhimurium la efectivele de pui de carne, astfel cum se prevede în Regulamentul nr. 2160/2003.\n\n„În acest sens, producătorul menționează pe ambalajul tuturor produselor din carne de pui din care au fost prelevate probe, că nu se consumă în stare crudă, că lichidul scurs din carne se aruncă, se spală bine mâinile și ustensilele folosite, iar carnea proaspătă, nepreparată se păstrează separat de alte alimente”, arată retailerul.\n\n„Termenul de valabilitate se păstrează doar când lanţul frigorific nu se întrerupe. A se consuma imediat după întreruperea lanţului frigorific și a se prepara întreaga cantitate. Lichidul scurs din carne se aruncă, se spală bine mâinile și ustensilele folosite. A nu se consuma produsul în stare crudă. În bucătărie, carnea proaspătă se păstrează separat de alte alimente.”",
        "label": "Banat"
    },
    {
        "title": "Programul ”Tomata” va continua și în acest an. Sprijinul pentru agricultori va fi extins | BĂNĂȚEANUL",
        "text": "Ministrul Agriculturii, Adrian Oros, a infirmat zvonul privind stoparea programului ”Tomata”. Mai mult, ministrul a anunţat că anul acesta va extinde programul „Tomata”, va continua celelalte scheme de sprijin pentru fermieri și va promova și un alt program, destinat plantelor aromatice. „Vor rămâne acciza la motorină, programul „Usturoiul”, „Bazna şi Mangaliţa”, programul de minimis pentru sprijinul apicultorilor. Un nou program gândesc colegii acum legat de plante aromatice, pentru că am observat în deficitul balanţei comerciale că şi aici înregistrăm un deficit comercial foarte mare şi mult discutatul program „Tomata”, despre care, sigur, în mod eronat s-a spus că s-a renunţat. Nu. El se va extinde şi se va îmbunătăţi. Programul „Tomata” a consumat în patru ani 172 de milioane de euro, iar efectul lui nu a mai venit. În patru ani importurile au crescut în fiecare an, iar acolo unde am fost sesizaţi am verificat şi ne-am dat seama că programul era atât de prost gestionat încât putea fi foarte uşor fraudat. Doar la o simplă verificare, la Olt, am găsit anul trecut 417 dosare fictive, dar cel mai important lucru care ne-a făcut să îl extindem este că majoritatea legumicultorilor, membrii şi liderii asociaţilor au spus: „Domnule ministru, numai tomate există? De ce nu faceţi un program de sprijin al legumelor în spaţii protejate? (…) Împreună cu legumicultorii, vom stabili care anume dintre legume vor intra în acest program „Legume în spaţii protejate”. Lumea trebuie să ştie, legumicultorii ştiu că în continuare se va derula sprijinul cuplat vegetal de 4.880 de euro pe hectar anul acesta pentru legume în spaţii protejate şi de aproximativ de 1.800 de euro pentru tomate pentru procesare. Sunt măsuri care se continuă şi merg în paralel cu acest program”, a explicat ministrul Agriculturii în cadrul unei conferințe de presă.",
        "label": "Banat"
    },
    {
        "title": "Accident grav produs pe DN 6, în apropiere de Lugoj",
        "text": "Un grav accident de circulație s-a produs, joi după-amiază, pe DN 6, în apropiere de Lugoj.\n\n„Un bărbat, în vârstă de 47 de ani, a condus un autoturism pe DN 6, dinspre Lugoj înspre Caransebeș, iar la un moment dat a intrat în coliziune cu un autotractor condus de un bărbat, în vârstă de 32 de ani. Autoturismul a fost proiectat într-un alt autoturism, care circula în aceeași direcție cu acesta, condus de către un tânăr, în vârstă de 21 de ani”, a anunțat IPJ Timiș.\n\nÎn urma coliziunii, bărbatul de 47 de ani care se afla la volanul autoturismului a rămas încarcerat, fiind extras dintre fiarele contorsionate ale mașinii de echipajul de la descarcerare. Bărbatul a fost transportat la spital în vederea acordării îngrijirilor medicale de specialitate.\n\nÎn cauză, polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Călin Dobra: „Cum să scoți sute de elevi în stradă în plină iarnă?”",
        "text": "În conferința de presă susținută marți, noul primar Călin Dobra a mai prezentat situația delicată a lucrărilor de reabilitare la Liceul Hasdeu și la Școală Gimnazială Nr. 4, care trebuie să înceapă, dar pentru care fosta conducere nu a gândit nicio soluție pentru relocarea elevilor.\n\n„Unele proiecte au fost pornite după ce fosta administrație a pierdut alegerile și acum ne trezim în situația că trebuie să scoatem copii din școală în timpul anului școlar.\n\nLa Hasdeu s-a semnat deja contractul de execuție, dar nu s-a discutat cu conducerea școlii despre mutarea copiilor în alte locații.\n\nAsta în condițiile în care nu prea avem unde să-i ducem. Nimeni nu s-a gândit la acest lucru.\n\nLa Liceul Hașdeu avem un proiect PNRR în valoare de 19 milioane de lei, din care fonduri nerambursabile sunt 7 milioane, iar 12 milioane trebuie acoperite din bugetul local.\n\nO altă situație delicată este la Școala Generală Nr. 4. Aici avem un proiect în desfășurare și în perioada următoare va fi desemnat constructorul, pentru cele două locații, școala mică și școala mare, și ambele vor intra în reabilitare, ceea ce presupune relocarea copiilor. Din nou o situație la care în acest moment nu avem răspuns.\n\nTrebuie să fim sinceri, nu știm unde vom muta copiii de la această școală.\n\nAșa au gândit, fără a face alte analize. Am putea să îi mutăm la cele două grădinițe, din Balta Lată și Bocșei, dacă se vor finaliza lucrările.\n\nÎnsă, chiar azi, am avut o întâlnire cu directorul de la ADR Vest, Sorin Maxim, și am discutat aceste aspecte.\n\nDin păcate, nu putem muta o școală gimnazială în două spații unde își desfășoară activitatea grădinițele și care au primit bani europeni pentru destinația de grădiniță.\n\nAm avea alte probleme și am încălca principiul fondurilor europene și ar însemna să dăm banii înapoi”, a spus Călin Dobra.\n\nPrimarul Lugojului a mai menționat că municipalitatea a ajuns, în acest moment, la un grad de îndatorare foarte mare, având trei credite contractate și că, dintr-un calcul făcut de specialiști din domeniul economic, vistieria Lugojului ar rămâne goală pentru următorii 8-9 ani.\n\nDar despre această problemă vă vom relata pe larg în numărul viitor.",
        "label": "Banat"
    },
    {
        "title": "Actrița lugojeană Ileana Carmen Căprariu-Nemecsek, în filmul „Clara”",
        "text": "Miercuri, 16 Octombrie 2024, de la ora 19:30, la Cinematograful Bela Lugosi rulează „Clara” (în prezența echipei), un film despre realitatea copiilor lăsați în urmă de părinții plecați în străinătate.\n\nFilmul „Clara” vorbește despre drama mamelor românce emigrante, care au fost nevoite să își lase copiii în grija bunicilor. O realitate dură și foarte des întâlnită în România.\n\nPremiera de gală din Lugoj va fi miercuri 16 octombrie, 19:30 la cinematograful “Bela Lugosi”.\n\nPelicula este semnată de regizorul bănățean Sabin Dorohoi și în unul din rolurile filmului o regăsim pe actrița lugojeană Ileana Carmen Caprariu-Nemecsek. Aceasta joacă rolul unei inspectoare școlare.\n\n„Clara” a avut premiera mondială la Cottbus International Film Festival, în 2023, unde a și câștigat premiul publicului. A urmat premiul „Bridging the Borders” câștigat la Hollywood – Los Angeles și apoi un întreg maraton de premii, nominalizări, critici pozitive din partea publicului de specialitate și ovații de la mii de spectatori la festivaluri internaționale precum Kolkata International Film Festival India, Internationales Donaufest Ulm/Neu-Ulm, Germania, Ceau Cinema din Timișoara, Serile Filmului Romanesc, Iasi și BIFF (Bucharest International Film Festival).\n\nSabin se cunoaște cu Ileana Carmen Caprariu-Nemecsek de peste 12 ani și au lucrat împreună la un alt film de scurtmetraj, realizat în 2013.\n\nAcesta s-a numit „Calea Dunării” și a câștigat de asemenea peste 20 de premii și nominalizări internaționale, fiind inclus în videoclipul trupei Voltaj – „De la capăt”, care a reprezentat România la Eurovision Viena 2015, devenind astfel singurul film românesc ale cărui secvențe au fost proiectate la un concurs de muzică.\n\nÎn acest context, având în vedere că cei doi artiști au colaborat de mult timp împreună, decizia regizorului Sabin Dorohoi de a continua colaborarea cu Ileana Carmen Caprariu-Nemecsek din Lugoj a venit ca un lucru firesc.\n\nAstfel, producătorii filmului au organizat și câteva probe de casting, unde a participat în mod direct regizorul filmului, pentru a vedea în ce rol se potrivește cel mai bine.\n\nPentru producția „Clara”, Ileana a fost aleasă să joace rolul unei inspectoare școlare. Un personaj interesant și care aduce un strop de umor într-un film cu un subiect destul de dramatic.\n\n„Veniți să vedeți filmul și veniți să o vedeți pe Ileana Carmen Caprariu-Nemecsek la Cinema Bela Lugosi, în cadrul premierei de gală din Lugoj, care va avea loc miercuri 16 octombrie, 19:30”, îndeamnă regizorul Sabin Dorohoi.\n\n„Casa de Cultură „Traian Grozavescu” Lugoj, un veritabil epicentru al dinamismului cultural, rămâne dedicată promovării diversității artistice și inovației. Avem plăcerea de a anunța că talentata noastră colegă, actrița Ileana Nemecsek – Căprariu, va străluci pe marele ecran în filmul „Clara”, regizat de Sabin Dorohoi. Acest film emoționant explorează povestea mamelor românce emigrante.\n\nVă așteptăm să o susținem pe Ileana și să celebrăm împreună energia și pasiunea culturală ce ne definesc!”, a transmis echipa Casei de Cultură „Traian Grozăvescu” Lugoj.",
        "label": "Banat"
    },
    {
        "title": "Zeci de aparate de zbor vor survola zona Caransebeș-Lugoj, în cel mai mare exercițiu NATO de cooperare între aliați",
        "text": "5.000 de militari și 320 de mijloace tehnice, din mai multe țări NATO, inclusiv Germania, Spania, SUA, Franța și Olanda, participă în perioada 15-24 mai, la exercițiul aerian major SWIFT RESPONSE, desfășurat în diferite regiuni din România.\n\nRomânia participă cu 2300 de militari și 220 de mijloace tehnice. SWIFT RESPONSE 24 este un exercițiu specific misiunilor de desant aerian, al cărui scenariu presupune recuperarea unei baze militare ocupate, prin realizarea superiorității aeriene, parașutarea unei forțe aliate și executarea de trageri reale în poligon.\n\nPe teritoriul României, exercițiul este condus de Forțele Armate Germane în parteneriat cu Forțele Terestre Române, cu sprijinul Forțelor Aeriene Române.\n\nScopul acestui exercițiu de amploare este antrenamentul comun pentru apărarea și cooperarea între aliați. Exercițiul include și exersarea operațiunilor de comandă în infrastructuri improvizate și a punctelor de realimentare pe teren.\n\nUn aspect central al exercițiului constă în transportul și redistribuirea parașutiștilor în operațiuni de capturare a aerodromurilor și a infrastructurii critice.\n\nÎn această perioadă, se observă o creștere a traficului militar în regiunea Caransebeșului, cu mai multe coloane militare în mișcare.\n\nAproape 600 de soldați vor fi cazați pe perioada exercițiului, exersând operațiuni militare de zbor în cadrul unui scenariu complex de apărare națională.\n\nAeroportul din Caransebeș, inclus de NATO\n\n pe lista acestei mega-operațiuni militare\n\nÎn cadrul exercițiului va avea loc una dintre cele mai mari operațiuni de desant aerian din Europa de după cel de-Al Doilea Război Mondial, cu implicarea a aproximativ 2.000 de parașutiști din Franța, Germania, România, Spania, Statele Unite ale Americii și Țările de Jos.",
        "label": "Banat"
    },
    {
        "title": "Podul Trezoreriei de la Găvojdia",
        "text": "Istoricul de artă și muzeograful Oliviu Gaidoș, de la Muzeul de Istorie, Etnografie și Artă Plastică Lugoj, trage un nou semnal de alarmă și face un apel pentru salvarea Podului Trezoreriei de la Găvojdia, un monument arhitectural datând din mijlocul secolului al XIX-lea, pe care Consiliul Județean Timiș vrea să îl dărâme.\n\nGaidoș afirmă că raționamentul acestui atentat asupra patrimoniului arhitectural al județului Timiș, deși este motivat la prima vedere de dorința modernizării infrastructurii rutiere, ascunde probabil interese politice și economice obscure.\n\n„În pofida semnalelor de alarmă, pe care mai multe ONG-uri (Asociația PRIN BANAT, Fundația PRO PATRIMONIU) și personalități care activează în domeniul conservării patrimoniului le-au tras, Consiliul Județean Timiș a refuzat cu obstinație să schimbe amplasamentul noilor poduri pentru a le proteja pe cele vechi. Îngrijorător este faptul că firma ieșeană care a realizat expertiza tehnică nu a ținut cont de caracteristicile podurilor istorice din Regatul Ungariei, așa cum sunt ele reliefate în bogata bibliografie de specialitate, de limbă maghiară ce-i drept. Podul boltit de la Găvojdia (peste Pârâul Spaia), construit din piatră și cărămidă, ca alte construcții similare din același areal istoric (Pod Foeni, jud. Timiș; Podul Kapus din Gyula, comitatul Békés – 1816; Podul din Kölesdi, comitatul Tolna – 1830), datează de la mijlocului secolului al XIX-lea (1845-1848). Poduri de piatră boltite, menționate în documente cu numele de Gewölbte brücke sau boltozott kőhid, indiferent de materialul folosit (piatră, cărămidă), au fost puține la număr și le regăsim doar pe drumurile principale supuse presiunilor de trafic (transport mărfuri și rute de poștalion). Până la începutul secolului XX, cele mai frecvente poduri au fost cele de lemn (fahíd), ușor de reconstruit și reparat. Importanța podului de la Găvojdia rezidă în poziția geografică a localității aflată pe drumul principal de poștă dintre Lugoj (capitala Comitatului Caraș) și Orșova, orașul de la granița regatului maghiar (Lugos – Orsovai országút/államut, Lugos-Orsovaer Landstrasse). Prima secțiune a drumului de stat, între Lugoj și Jupa a fost administrată de trezoreria maghiară până la dizolvarea Graniței Militare Bănățene (1872). Podul de la Găvojdia s-a numărat printre cele 8 poduri (7 boltite din cărămidă, unul de lemn) și 24 de treceri peste canale menționate pe acest traseu în 1865. Întreținerea acestora s-a realizat prin taxele de drum percepute de Trezoreria Maghiară. Ministerul Maghiar de Resort a impus, începând cu anul 1880, proiecte tip pentru podețe și poduri din cărămidă sau lemn, iar în jurul anului 1910 întrebuințarea betonului armat pentru construcția de poduri era deja o practică comună. Deși podul a fost reparat în mai multe rânduri (1863, 1876, 1894) a continuat să facă parte din Drumul Național 6 (astăzi E 70) până în 1973. În acest an s-a realizat varianta ocolitoare a localității Gavojdia, iar podul a fost inclus în drumul județean DJ 584A, la km 0+766. În ciuda eforturilor de a salva de la demolare acest monument unic de arhitectură din zona Lugojului, care aparține patrimoniului preindustrial, la mijlocul lunii octombrie 2024, licitația pentru demolarea vechiului pod, respectiv ridicarea celui nou, a fost câștigată de firma COMPACT PRODUCT din Lugoj, pentru suma de 2 milioane de lei”, spune Cristian-Oliviu Gaidoș.\n\nMuzeograful lugojean mai precizează că Podul Trezoreriei de la Găvojdia poate fi restaurat, pietonal, asemenea celui de la Cerneteaz, și integrat unui circuit turistic local alături de alte monumente din comuna Găvojdia (conacul Gartner, conacul Bukovinszky, curia Schwab etc.).\n\nMai multe pe pagina de Facebook „Opriți demolarea podului istoric de la Găvojdia”.",
        "label": "Banat"
    },
    {
        "title": "Ziua Școlii Gimnaziale „Eftimie Murgu” Lugoj, zi de mare sărbătoare!",
        "text": "Deja a devenit o tradiție ca în fiecare an, în luna septembrie, numeroasa comunitate școlară a Școlii Gimnaziale „Eftimie Murgu” din Lugoj să îmbrace straiele de sărbătoare, marcând importanța educației și valorile ei.\n\nVineri, 20 septembrie 2024, a fost „Ziua Școlii”, un salt peste timp, însoțit cu voie bună și plin de veselie. În cadrul acestui eveniment fericit, elevii din toate clasele au pus în scenă felurite acte cultural-artistice, de artă vizuală, dansuri, cântece, teatru, sport, căci calitatea educației este dată de o transformare inovatoare, căutându-se în permanență o diversificare a funcțiilor școlii, în scopul dezvoltării acesteia ca centru de resurse pentru elevi și părinți, dar și pentru ceilalți membri ai comunității.\n\nZiua Școlii a fost o zi de educație altfel, la 16 ani de la începutul educației în acest loc, o educație prin activități nonformale. Elevi talentați în sport, înscriși la Clubul CSS Lugoj și Zimcencu’s Coach Academy, au performat pe saltele de gimnastică, reprezentând cu mândrie școala. Tineri cu voci cristaline au interpretat atât muzică ușoară, cât și populară, nelipsind dansul sportiv și cel popular. Secția maghiară a fost prezentă cu acorduri populare strălucind în alb si roșu.\n\nFinalul evenimentului a fost marcat de înălțarea baloanelor roșii, care au reprezentat o fărâmă de speranță pentru îndeplinirea visurilor, a gândurilor bune, a îndemnurilor care au însoțit aceste baloane în neant …\n\nFelicitări tuturor participanților, elevi, părinți și invitați, pentru sprijinul în realizarea activităților! Felicitări organizatorilor, d-lor directori ai școlii, d-nul prof. Cristian Indricău și d-na prof. Beatrice Măgurean, întregului corp profesoral, didactic și auxiliar! Trăiască școala, întru mulți ani!",
        "label": "Banat"
    },
    {
        "title": "Încă doi șoferi cercetați penal, după ce au fost depistați beți sau drogați la volan",
        "text": "Polițiștii lugojeni au depistat încă doi șoferi care au urcat la volan deși se aflau sub influența băuturilor alcoolice sau a substanțelor psihoactive.\n\nPolițiștii Biroului Rutier Lugoj au oprit pentru control, pe Splaiul 1 Decembrie 1918 din municipiu, un autoturism condus de către un bărbat, în vârstă de 49 de ani.\n\nÎn urma testării conducatorului auto cu aparatul din dotare a rezultat o alcoolemie de 0,85 mg/l în aerul expirat.\n\nÎn cauză, a fost întocmit dosar penal sub aspectul săvârșirii infracțiunii de conducerea pe drumurile publice a unui autovehicul sub influenţa băuturilor alcoolice.\n\nPolițiștii lugojeni au mai oprit, pe strada Bucegi din municipiu, un autoturism condus de către un tânăr, în vârstă de 25 de ani, iar în urma testării acestuia cu aparatul din dotare au reieșit indicii cu privire la posibila prezență a substanțelor psihoactive.\n\nTotodată, în urma efectuării controlului în interiorul autoturismului a fost găsită o folie ce conținea substanțe vegetale susceptibile de a produce efecte psihoactive. Acestea au fost ridicate și sigilate, fiind înaintate către Brigada de Combatere a Criminalității Organizate Timișoara pentru continuarea cercetărilor.\n\nÎn acest caz polițiștii au întocmit un dosar penal sub aspectul săvârșirii infracțiunii de conducerea unui vehicul sub influența substanțelor psihoactive. (P. M.)",
        "label": "Banat"
    },
    {
        "title": "De ce este avantajos un serviciu de rent a car | BĂNĂȚEANUL",
        "text": "Traind intr-un oras vibrant precum Bucuresti, unde aglomeratia si ritmul alert al vietii de zi cu zi sunt la ordinea zilei, o mobilitate eficienta devine esentiala. Fie ca te afli in situatia in care masina ta este in service, fie ca planifici o calatorie de afaceri sau vrei sa explorezi capitala, serviciile de inchirieri auto ofera o solutie practica in Bucuresti si convenabila. In acest articol, vom analiza de ce inchirierile auto sunt o optiune moderna, sigura si avantajoasa, avand in vedere diversitatea ofertelor de pe piata.\n\nInchirierea unei masini ofera multiple avantaje. In primul rand, asigura libertatea de a te deplasa in orice moment, fara a depinde de orarele transportului public. Astfel, poti sa iti organizezi calatoriile conform propriei agende. De asemenea, inchirierea unei masini permite accesul la locuri mai greu accesibile cu transportul in comun, aducand un plus de confort si placere in experienta de calatorie.\n\nSiguranta este un aspect fundamental in procesul de inchiriere. Masinile disponibile in cadrul acestor servicii sunt, de regula, bine intretinute si verificate periodic, asigurand un standard inalt de siguranta pentru soferi si pasageri. In plus, inchirierea unei masini ofera confortul de a calatori in propriul ritm, avand la dispozitie toate facilitatile necesare pentru o experienta placuta pe drum.\n\nPentru a inchiria o masina, este necesar un permis de conducere valabil si, in general, o carte de identitate sau un pasaport. De asemenea, unele companii pot solicita o garantie, dar aceasta este de obicei returnata la finalizarea contractului, atat timp cat vehiculul este predat in aceeasi stare in care a fost preluat.\n\nDesi inchirierea unei masini este, in general, o experienta placuta, pot aparea si unele provocari. Una dintre cele mai frecvente probleme este reprezentata de costurile ascunse. Este esential sa citesti cu atentie termenii si conditiile inainte de a semna un contract de inchiriere, pentru a evita surprizele neplacute. Unele companii pot percepe taxe suplimentare pentru kilometri in plus, asigurare sau diverse servicii aditionale.\n\nIn plus, este important sa te informezi despre politica de asigurare a companiei. Multe firme ofera asigurari suplimentare pentru a acoperi eventualele daune cauzate in timpul inchirierii, ceea ce poate aduce un plus de liniste pentru soferi.\n\nIn concluzie, inchirierile auto din Bucuresti reprezinta o solutie moderna, sigura si avantajoasa pentru locuitorii orasului si pentru cei care viziteaza capitala. Diversitatea ofertelor disponibile, flexibilitatea, costurile competitive si confortul sunt doar cateva dintre motivele pentru care tot mai multe persoane aleg aceasta optiune. Indiferent daca ai nevoie de o masina economica pentru plimbari in oras sau de un vehicul premium pentru o intalnire de afaceri, piata de inchirieri auto din Bucuresti si Otopeni are solutii pentru fiecare nevoie.",
        "label": "Banat"
    },
    {
        "title": "Un șofer aproape de comă alcoolică a fost prins la volan",
        "text": "Polițiștii Secției 7 Rurale Lugoj au depistat, în trafic, un șofer care avea o alcoolemie de 1,79 mg/l alcool pur în aerul expirat.\n\n„Polițiștii Secției 7 Rurale Lugoj au oprit pentru control, pe raza localității Racovița, un autoturism condus de un bărbat în vârstă de 47 de ani. Întrucât bărbatul emana halenă alcoolică, a fost testat cu aparatul alcooltest, care a indicat o concentrație de 1,79 mg/l alcool pur în aerul expirat. Acesta a fost condus ulterior la o unitate medicală pentru recoltarea de mostre biologice în vederea stabilirii alcoolemiei. Mostrele biologice recoltate vor fi înaintate la IML, iar în funcție de rezultat, se vor dispune măsurile legale”, a anunțat IPJ Timiș.\n\nÎn urma probatoriului administrat, bărbatul a fost reținut de polițiști pentru 24 de ore, fiind introdus în Centrul de Reținere și Arestare Preventivă din cadrul Inspectoratului de Poliție Județean Timiș.",
        "label": "Banat"
    },
    {
        "title": "Mă așteptam la mai mult de la Trump și la mai puțin de la Harris",
        "text": "La cald, fără să urmăresc până în acest moment rezultatul sondajelor efectuate, mă grăbesc să trag primele concluzii privind dezbaterea dintre Kamala Harris și Donald Trump urmărită azi noapte, ora României, pe întreg mapamondul.\n\nDeclarându-mă în mod fățiș contra progresiștilor, care de fapt sunt neomarxiști și au devenit în bună măsură neocomuniști, mi-am pus mari speranțe în prestația lui Donald Trump.\n\nCu atât mai mult cu cât acesta vine dintr-o poziție avantajoasă după un întreg ciclu în care a stat în opoziție și a putut observa gravele erori comise de tandemul Biden-Harris.\n\nDar nu întotdeauna cel care vine din spate reușește să ajungă în față.\n\nPână în acest moment, se știe că această dezbatere, organizată în Statele Unite și pe care în România am putut-o viziona începând de la 4 dimineața, este prima și ultima la care au convenit cei doi candidați.\n\nSe pare că ceva s-a schimbat, întrucât după încheierea transmisiei în direct Kamala Harris a declarat că mai dorește o dezbatere, în timp ce Donald Trump a afirmat că, întrucât a învins, nu mai socotește necesară încă o confruntare.\n\nRămâne de văzut. Dar, până una alta, concluzia mea este cea pe care am consemnat-o în titlu.\n\nDonald Trump a venit dintr-o poziție avantajoasă. A avut timp un întreg ciclu prezidențial să monitorizeze împreună cu specialiștii în diverse domenii pe care-i are în echipă, toate contraperformanțele administrației Biden-Harris.\n\nSă identifice cauzele acestor contraperformanțe, consecințele acestora asupra Americii și lumii întregi și să construiască soluții care să facă parte din propriul program prezidențial.\n\nDin această perspectivă, în mod regretabil, Donald Trump, în loc să se plaseze în ofensivă, în loc să calce literalmente în picioare capitol cu capitol prestația Casei Albe, a administrației de stat și a celorlalte instituții guvernamentale, a căzut în capcana întinsă de Kamala Harris în complicitate cu cei doi prezentatori „imparțiali” ai televiziunii.\n\nA acceptat nici mai mult nici mai puțin decât să intre în jocul acesteia și să încerce să explice diversele fapte și acte juridice săvârșite în propria administrație și pe care Kamala Harris le-a scos cu obstinație și cu zâmbetul pe buze în evidență.\n\nPierzându-se în explicații, Donald Trump a ratat ofensiva la care eu unul mă așteptam.\n\nAr fi avut ocazia să-i vorbească Americii și lumii întregi cu subiect și predicat despre consecințele nefaste ale neomarxismului practicat de administrația Biden, continuatoare a neomarxismului practicat anterior de administrațiile Obama și Clinton.\n\nMă așteptam să se refere în mod insistent măcar la deosebirea fundamentală dintre democrații de azi și republicanii de ieri, de azi și de mâine în ceea ce privește stimularea și taxarea muncii și performanței.\n\nPentru că aici este cheia modului în care America s-a rupt în două.\n\nNeomarxiștii, nu atât din convingere, cât din motive electorale, au decis să-și consacre eforturile păturilor aparent defavorizate ale societății, respectiv celor care fie nu muncesc și nu obțin venituri prin muncă, fie muncesc și obțin venituri foarte mici, întrucât nu sunt performanți.\n\nIar politica democraților a fost aceea de a transfera o parte însemnată din venituri, aparent sub forma unui ajutor, pentru susținerea acestor cetățeni ai Statelor Unite, care din nefericire au devenit din ce în ce mai numeroși.\n\nIar sumele necesare îndeplinirii acestui obiectiv au fost practic estorcate prin fel de fel de impozite și taxe de la cetățenii performanți, simpli angajați, dar cu venituri pe bună dreptate mai mari, precum și din profitul societăților comerciale.\n\nO primă consecință negativă a fost încetinirea ritmului de creștere al economiei americane și mărirea masei de cetățeni finanțați pentru nemuncă. Evident că acest lucru a condus la inflație.\n\nTrump ar fi trebuit să insiste asupra acestei teme, care constituie principala vulnerabilitate a administrației americane, și să demonstreze cu cifre cum democrații au urmărit să obțină în acest fel, ca o consecință a pomenilor, cât mai multe voturi.\n\nȘi, legat de acest fenomen, ar fi trebuit să o toace mărunt pe Kamala Harris legat de modul cu totul și cu totul iresponsabil în care ea, în echipă cu Joe Biden, a încurajat migrația legală și migrația ilegală.\n\nPlus-minus, sunt circa 20 de milioane de persoane care au trecut ilegal frontiera în Statele Unite, unii pur și simplu infractori, iar unei părți dintre aceștia, cu mare ușurință, li s-a acordat dreptul de vot, în timp ce cealaltă parte a devenit o masă de manevră a democraților, care oricând poate fi scoasă în stradă.\n\nAsemenea politici s-au extins și în sănătate, dar Donald Trump nu a știut cum să vorbească despre zonele vulnerabile ale programului Obama Care, program care urmărește de asemenea în mod disimulat atragerea de voturi pentru democrați.\n\nȘi alte rateuri la fel de semnificative au existat în ceea ce privește politica externă. În afară de eforturile pe care le-a făcut în timpul administrației sale, în bună parte încununate de succes, de taxare a importurilor, în special a celor din China și de taxare a statelor Uniunii Europene mai ales în ceea ce privește politica de înarmare, Donald Trump a omis să insiste asupra consecințelor negative ale actualelor politici practicate de administrația Statelor Unite.\n\nCât privește cele două zone de conflict cald din Europa și din Orientul Apropiat, din nou Donald Trump a fost evaziv și nu a reușit să contureze scenariile prin care, dacă va veni la Casa Albă, va rezolva aceste probleme și nici nu a exploatat în mod argumentat gravele erori comise de administrația Biden-Harris.\n\nAcum sunt curios să aflu ce spun sondajele efectuate la capătul acestei dezbateri. Cum stau în cursa pentru Casa Albă în acest moment cei doi candidați. Și să-mi explic de ce Trump nu mai vrea a doua confruntare, în timp ce, pe neașteptate, Harris o solicită.",
        "label": "Banat"
    },
    {
        "title": "Timișoara Guitar Day: sute de chitariști, serenade și concerte cu Radu Almășan (Bosquito), Semnal M și Ducu Bertzi",
        "text": "Sâmbătă, 19 octombrie 2024, Timișoara găzduiește un eveniment unic dedicat publicului care apreciază muzica folk-rock și pasionaților de chitară – Timișoara Guitar Day – One City. One Day. One Guitar Love.\n\nPeste 300 de chitariști din toată țara vor cânta în același timp 17 piese, alături de artiști precum Radu Almășan de la Bosquito, Ștefan Boldijar de la Semnal M, Ducu Bertzi și Paul Radu de la Antract. Intrarea este liberă.\n\nTimișoara Guitar Day, un nou format de eveniment organizat de Asociația Culturală Play, condensează într-o singură zi serenade de chitară, concerte, expoziții și alte activități, desfășurate la FABER. Evenimentul face parte din programul de educație muzicală Pune Mâna pe Chitară.\n\nSerenada Chitariștilor va deschide programul la ora 16:00, cu un moment impresionant: sute de chitariști din toată țara își unesc forțele într-un concert cu totul unic, în cadrul căruia vor interpreta 17 piese folk-rock, românești și internaționale, cântate în duet cu marii artiști invitați: Radu Almășan de la Bosquito, Ștefan Boldijar de la Semnal M, Ducu Bertzi, Paul Radu de la Antract și Adrian „Moldo” Moldovan.\n\nPrintre cântecele din playlist se numără piese binecunoscute din România – „Două mâini” și „Omule Perete de la Bosquito, „Floare de colț” și „M-am îndrăgostit numai de ea” de Ducu Bertzi, „La fereastra ta”, „Spune-mi cine ești” și „Primăvara românească” semnate de Semnal M, „Trebuie să crezi” și „Iubirea” interpretate de Antract, „Trec anii (Zi după zi)” de la Trooper, „Ploaia” a trupei Cargo și „Vinovații fără vină” a artistului folk Mircea Vintilă. În completarea lor, în playlist a fost adăugată în premieră piesa „În orașul cu tramvaie“ a Grupului Flores, un cântec dedicat orașului-gazdă, Timișoara.\n\nDintre piesele internaționale care vor fi cântate se numără: „Another brick in the wall ” de Pink Floyd, „Have you ever seen the rain” de la Creedence Clearwater Revival, „Knockin’ On Heaven’s Door” a grupului Guns n’ Roses, „Let it be” / „Hey Jude” de la inconfundabilii The Beatles și „Nothing Else Matters” semnată Metallica.\n\nLa ora 18:00 sunt programate două concerte din seria Young Revolution Rock, în cadrul căreia descoperim noi talente din sfera muzicii rock. Trupele Factomad din Timișoara și Fifth Piece din Serbia vin cu energie și ne vor aduce o perspectivă fresh asupra genului.\n\nDe la ora 19:00, atmosfera devine una intimă, odată cu recitalul solo al lui Radu Almășan, vocea emblematică a trupei Bosquito. Fanii îl vor putea asculta într-o interpretare personală a unor a pieselor care l-au influențat de-a lungul carierei, incluzând hituri atât din repertoriul propriu, cât și reinterpretări ale unor piese celebre, de la Valeriu Sterian la System of a Down.\n\nLa ora 20:00, Ducu Bertzi va aduce emoția folk-ului pe scena Timișoara Guitar Day, interpretând cântecele sale care au făcut istorie. Un concert ca o călătorie muzicală nostalgică, ce promite să captiveze publicul.\n\nÎn încheierea evenimentului, trupa Semnal M va urca pe scena de la FABER, începând cu ora 21:00. Considerată una dintre legendele rock-ului românesc, trupa va aduce la Timișoara o selecție de hituri ce au marcat generații întregi, precum „La fereastra ta” și „Spune-mi cine ești”. Fanii vor avea ocazia să se bucure de energia și carisma grupului care continuă să inspire prin muzica sa.\n\nPe lângă concerte, Timișoara Guitar Aduce propune și alte activități desfășurate de-a lungul întregii zile. Serenadele grupurilor de chitariști (Young Revolution Folk) transforma străzile Timișoarei și malul Begăi într-o scenă pentru chitariști. Iubitorii de artă și muzică pot vedea procesul creativ din cadrul Painted Sounds, unde sunetele de la Serenada sutelor de chitariști vor fi transpuse de artiști pe chitare pictate, dar pot vizita și expozițiile Guitar Heroes și Guitar After Life. La finalul serii, în cadrul Rock The Screen, va avea loc o proiecție specială a unui film cu tematică muzicală.\n\nTimișoara Guitar Day este un eveniment organizat de Asociația Culturală Play.\n\nFinanțat de Municipiul Timișoara prin Centrul de Proiecte",
        "label": "Banat"
    },
    {
        "title": "Primul RMN de ultimă generație destinat copiilor",
        "text": "Vești bune pentru părinții ai căror copii au nevoie de investigații imagistice medicale în Vestul țării. Spitalul Clinic de Urgență pentru Copii “Louis Țurcanu” Timișoara” a pus în funcțiune un RMN ultraperformant, pentru copii, achiziționat prin fondurile europene gestionate de ADR Vest.\n\nInvestiția în valoare de aproape un milion de euro a fost făcută în cadrul unui proiect de dotare a spitalului timișorean finanțat prin Regio-Programul Operațional Regional. RMN-ul va putea face investigații complete copiilor indiferent de vârstă (după prima săptămână de la naștere). În primă fază, de el vor beneficia pacienții internați în Spitalul „Louis Țurcanu”, urmând ca din ianuare el să fie accesibil prin Casa Națională de Asigurări de Sănătate și pacienților din exterior.\n\n„RMN-ul este una dintre investigațiile cele mai moderne care oferă diagnostice în mari părți ale pacienturii pediatrice pe care le tratăm aici, la Spitalul Louis Țurcanu. Dacă este să mă refer numai la faptul că suntem cea mai importantă unitate cu chirurgie pediatrică din Vestul țării, o unitate majoră în onco-pediatria română, care face și transplant medular, avem și o componentă de politraumă – toate acestea fac ca RMN-ul să fie o unealtă de mare importanță pentru ceea ce înseamnă buna funcționare în îngrijirea copiilor”, a declarat Mihai Gafencu, managerul Spitalului Clinic de Urgență pentru Copii „Louis Țurcanu” Timișoara.\n\nPunerea în funcțiune a RMN-ului completează o serie de investiții complexe pe care ADR Vest le-a făcut în Spitalul pentru Copii “Louis Țurcanu”, pentru ca pacienții care ajung aici să beneficieze de cele mai bune condiții de îngrijire. În cadrul aceluiași proiect, unitatea de primiri urgențe a fost dotată cu echipamente medicale performante, printre care și un sistem complet pentru intubații dificile, o măsuță de resuscitare a nou-născuților, un ventilator neonatal sau un monitor de respirație portabil. În total, aproape 1,4 milioane de euro au fost investiți în proiect, dintre care peste 1,3 milioane de euro sunt fonduri europene nerambursabile\n\n„Asigurarea accesului fiecărui copil la investigații medicale avansate în spitalele publice reflectă angajamentul nostru de a construi un sistem de sănătate echitabil și complet. Investițiile în sănătate reprezintă, înainte de toate, o investiție în bunăstarea oamenilor, pentru că el oferă familiilor liniștea că pot beneficia de servicii esențiale aproape de casă. Prin fiecare proiect pe care îl implementăm, ne dorim să sprijinim comunitățile și să creștem calitatea vieții pentru toți locuitorii Regiunii Vest”, a declarat Sorin Maxim, directorul general al ADR Vest.\n\n17 ambulatorii și tot atâtea unități de primiri urgențe din Regiunea Vest au fost reabilitate și dotate cu sprijinul Agenției pentru Dezvoltare Regională Vest, numai prin Programul Operațional Regional, prin intermediul căruia regiunea beneficiază acum și de 158 de ambulanțe noi. ADR Vest continuă investițiile în sistemul sanitar din Regiunea Vest prin Programul Sănătate, pentru care deține rolul de Organism Intermediar.",
        "label": "Banat"
    },
    {
        "title": "Mită, la Primărie! Un funcționar public a fost prins în flagrant",
        "text": "Un funcționar public este cercetat penal pentru săvârșirea a două infracțiuni de luare de mită în formă continuată.\n\nAcesta, angajat al Primăriei Bara, a solicitat diverse sume de bani de la administratorul unei societăți pentru a-i întocmi adeverințe care să ateste posesia firmei respective asupra unor terenuri.\n\n„În cursul lunilor ianuarie-februarie 2024, un funcționar din cadrul unei primării din județul Timiș, în contextul efectuării de către martorul denunțător, în calitate de administrator al unei societăți, de demersuri pentru a intabula mai multe parcele situate pe raza unei comune din județul Timiș, i-a pretins acestuia din urmă suma totală de 4.200 Euro pentru a întocmi adeverințe care să ateste posesia societății asupra parcelelor respective – act ce intra în atribuțiile sale de serviciu, iar ulterior, în urma întocmirii adeverințelor respective, a primit suma totală de 4.200 Euro în două tranșe de la martorul denunțător în același scop. În data de 25.09.2024, același funcționar public, în timp ce se afla la domiciliul martorului denunțător, situat într-o comună din județul Timiș, i-a pretins acestuia din urmă suma de 2.900 Euro în legătură cu îndeplinirea unui act ce intră în atribuțiile sale de serviciu, respectiv întocmirea unor adeverințe care atestă posesia societății administrate de martorul denunțător, asupra unor terenuri, iar ulterior, în data de 01.10.2024, în timp ce se afla la domiciliul martorului denunțător, inculpatul a primit de la acesta suma de 1.450 Euro (prima tranșă din suma totală de 2.900 Euro) în același scop, și anume pentru întocmirea adeverințelor respective, fiind prins în flagrant cu această ocazie. În data de 01.10.2024, procurori din cadrul Parchetului de pe lângă Tribunalul Timiș au dispus luarea măsurii controlului judiciar pe o perioadă de 60 zile, începând cu data de 01.10.2024, asupra inculpatului funcționar public, cercetat pentru săvârșirea a două infracțiuni de luare de mită în formă continuată, fapte prev. de art. 289 alin. 1 C.pen., fiecare cu apl. disp. art. 35 alin. 1 C.pen. (3 acte materiale, respectiv 2 acte materiale), totul cu apl. disp. art. 38 alin. 1 C.pen.”, au anunțat reprezentanții Parchetului de pe lângă Tribunalul Timiș.",
        "label": "Banat"
    },
    {
        "title": "[FOTO] Batalionul 691 Artilerie Antitanc „General Ion Dragalina” la ceas aniversar - 105 ani",
        "text": "La data de 29 aprilie 2024, Garnizoana Lugoj a îmbrăcat haine de sărbătoare aniversând 105 ani de continuitate și tradiții militare în orașul de pe Timiș.\n\nÎnscrisă cu onoare în paginile istoriei militare, batalionul este continuator al tradițiilor de luptă ale Regimentului 42 Obuziere, înființat în data de 1 mai 1919, în baza Ordinului Ministerului de Război nr. 448/1919, în Garnizoana provizorie Hălchiu, din județul Brașov.\n\nÎn luna noiembrie 1919, a fost dislocat în Garnizoana Lugoj, într-o fostă cazarmă a unui regiment de artilerie austro-ungar.\n\nÎnființarea regimentului s-a realizat în cadrul Brigăzii 21 Artilerie din Divizia 21 Infanterie a Corpului 7 Armată.\n\nUnitatea poartă cu demnitate numele marelui comandant erou, generalul Ion Dragalina, denumire cu care tinde și astăzi să se identifice cu aspirațiile și valorile strămoșilor care au luptat pentru patria noastră.\n\nCeremonia prilejuită de acest eveniment a avut loc pe platoul unității și a debutat cu prezentarea onorului și raportului șefului de stat major al Diviziei 4 Infanterie ,,Gemina”, colonelul Claudiu Rotaru, urmată de cuvântul de deschidere rostit de comandantul batalionului, locotenent colonel Romeo Dacian Buhai, oficierea serviciului religios de un sobor de preoți, alocuțiuni ale participanților prezenți la eveniment și înmânarea de distincții personalului unității dar și invitaților.\n\nActivitatea a continuat cu ceremonialul religios de sfințire a troiței ridicate în cinstea eroilor garnizoanei prin grija preotului militar Emanuel Gafița, depunerea de coroane și jerbe de flori, precum și prezentarea standurilor de armament de artilerie și întâlnirea între generații, activitate ce a stârnit interesul tuturor celor prezenți.\n\n,,La ceas aniversar, mulțumim întregului personal în activitate, în rezervă sau în retragere pentru dăruirea și modul exemplar de îndeplinire a sarcinilor încredințate și le urăm sănătate și fericire alături de familiile lor”.",
        "label": "Banat"
    },
    {
        "title": "The Bandits lanseaza piesa „Cuptor”, pe versuri de Bacovia",
        "text": "Trupa The Bandits a lansat o nouă melodie care poartă numele de „Cuptor”, urmând să fie inclusă pe cel de-al doilea album discografic al timișorenilor.\n\n“Cuptor este piesa cu numărul trei de pe al doilea album și sperăm să vă placă. Versurile melodiei aparțin marelui poet George Bacovia, din poezia cu același nume #cuptor, un strigăt disperat într-o secetă cumplită. Schimbările climatice ne afectează tot mai tare, iar cu această piesă ne-am dorit să readucem în atenție versurile lui Bacovia și să tragem un semnal de alarmă”, spun membrii formației.\n\nThe Bandits este alcatuita din Sorin Stroie – chitara, Alexandru Munteanu – tobe, Tibor Aranyi – bass și Răzvan Munteanu – voce. Formația a atras atenția cu albumul lor „Povești din Pandemie”, lansat in 2022. Cu un stil unic de balkan rock, plin de umor și ironie, trupa aduce un suflu nou pe scena muzicală. La sfârșitul lunii mai a acestui an, The Bandits a participat la gala Uniter în București, unde formația a fost nominalizată la categoria „cea mai buna muzica originală si sound design”, pentru spectacolul „Exod” al Teatrului National din Timișoara.\n\nPiesa #Cuptor a fost produsa de chitaristul trupei, Sorin Stroie, la studioul Music Hub TM de la Fundatia Judeteana pentru Tineret Timis, iar lyric video-ul a fost realizat tot de el. Deocamdata membrii trupei lucreaza la albumul cu numarul 2 si urmeaza sa mai lanseze o serie de piese noi.",
        "label": "Banat"
    },
    {
        "title": "Ce arată rezultatele votului de duminică",
        "text": "Călin Dobra a câștigat funcția de primar de primar al municipiului Lugoj. „Dragi lugojeni, am câștigat. Această victorie este pentru voi. Împreună cu colegii mei social-democrați ne vom apuca de treabă. Împreună vom reconstrui Lugojul. Așa să ne ajute Dumnezeu!”, a declarat Călin Dobra.\n\nIată rezultatele:\n\n 1. Călin-Ionel Dobra (PSD): 3.563 de voturi (31,9%);\n\n 2. Claudiu Alexandru Buciu (PNL): 2.872 de voturi (25,72%);\n\n 3. Erwin Floroni (Alianța Dreapta Unită USR-PMP-Forța Dreptei): 2.523 de voturi (22,59%);\n\n 4. Ladislau Szabo (Alianța pentru Unirea Românilor): 829 de voturi (7,42%);\n\n 5. Elena-Viorica Danciu (Partidul Național Conservator Român): 469 de voturi (4,2%);\n\n 6. Ion Teca (S.O.S. România): 294 de voturi (2,63%);\n\n 7. Cristian-Petru Sfercoci (independent): 237 de voturi (2,12%);\n\n 8. Anca Micșa-Oprea (REPER – Reînnoim Proiectul European al României): 150 de voturi (1,34%);\n\n 9. Virgil-Octavian Voinea (Partidul Umanist Social Liberal): 123 de voturi (1,1%);\n\n 10. Aurelian Mustață (Partidul Ecologist Român): 73 de voturi (0,65%);\n\n 11. Gheorghe Dandu (Blocul Suveranist Român): 34 de voturi (0,3%).\n\nPrezența la urne a fost de 42,06%. La Lugoj și localitățile aparținătoare, Tapia și Măguri, au votat 15.684 de persoane (42,06%).\n\nPe listele permanente și complementare au fost înscrise 37.281 de persoane, dintre care au votat: 15.404 persoane pe listele permanente și complementare; 255 de persoane pe listele suplimentare; 25 de persoane cu urna mobilă.\n\nPrezența la vot în județul Timiș a fost de 48,62%, iar la nivel național 49.96%.\n\nRezultatele votului de duminică demonstrează că liberalii sunt iarăși în cădere liberă.\n\nDupă ce reușiseră, în 2020, după aproape 80 de ani, să recâștige Primăria Lugoj, acum nu au fost în stare să o păstreze.\n\nIar dacă acum patru ani meritul a fost al lui Buciu, eșecul de astăzi tot în cârca lui se pune.\n\nE trist însă că 2.872 de lugojeni s-au lăsat păcăliți de imaginea cu centrul aproape finalizat, uitând că trei ani și trei sferturi cel căruia i-au acordat votul și-a bătut pur și simplu joc de ei.\n\nȘi, dacă nu erau Dobra și Floroni, probabil și-ar mai fi bătut joc de noi încă patru ani.",
        "label": "Banat"
    },
    {
        "title": "Autoturism răsturnat, lângă Lugoj! Patru tineri au fost răniți",
        "text": "Patru tineri, cu vârste cuprinse între 19 și 20 de ani, au fost răniți într-un accident produs pe DN 592B, între Lugoj și Jabăr.\n\n„Un tânăr, în vârstă de 19 ani, a condus un autoturism pe DJ 592 B dinspre Lugoj înspre localitatea Jabăr, iar la un moment dat a pierdut controlul asupra direcției de deplasare, răsturnându-se în afara părții carosabile. În urma evenimentului rutier au rezultat 4 victime, respectiv 3 fete și 1 băiat, pasageri în autoturism. Conducătorul auto a fost testat cu aparatul alcooltest, rezultatul fiind negativ”, a anunțat IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "O locuință din satul Herendești a fost cuprinsă de flăcări",
        "text": "Un puternic incendiu s-a produs, joi, 7 noiembrie, la orele amiezii, într-o locuință din satul Herendești, comuna Victor Vlad Delamarina, de lângă Lugoj.\n\n„A fost alertat Detașamentul de Pompieri Lugoj și la locul evenimentului s-au deplasat trei autospeciale de stingere, precum și un echipaj SMURD. La sosirea la locul evenimentului s-a constatat că incendiul se manifesta cu ardere generalizată la acoperiș și la două anexe, pe o suprafață de aproximativ 200 mp. În anexe se aflau centrala termică și material lemnos. Pompierii au limitat extinderea incendiului la încăperile locuinței”, a transmis ISU Timiș. Nu s-au înregistrat victime. (P. M.)",
        "label": "Banat"
    },
    {
        "title": "A scăpat teafăr, după ce mașina a fost lovită de tren",
        "text": "Un șofer din Lugoj a scăpat ca prin urechile acului dintr-un accident care putea avea urmări grave.\n\nBărbatul conducea un autoturism când, la trecerea la nivel peste calea ferată care unește străzile Vicențiu Babeș cu Smârdan, a fost surprins de un tren personal care circula din direcția Caransebeș spre Lugoj.\n\nDin fericire, șoferul nu a pățit nimic și s-a ales doar cu o sperietură zdravănă, însă mașina va avea nevoie de reparații serioase.\n\nMecanicul locomotivei a declarat că șoferul i-a ieșit brusc în față și nu părea să se fi asigurat.\n\nÎn momentul producerii accidentului, sistemele acustice și luminoase de la trecerea peste calea ferată nu funcționau deoarece în zonă se fac lucrări, iar șoferii sunt obligați să oprească prin indicatorul STOP.\n\nMecanicul a precizat că trenul nu avea viteză, lucru care a contat foarte mult.\n\nTrenul de persoane a înregistrat o întârziere de câteva zeci de minute până când echipele de intervenție au reușit să elibereze zona căii ferate.\n\nȘoferul și mecanicul au fost testați pentru consumul de alcool, testele fiind negative.",
        "label": "Banat"
    },
    {
        "title": "Un tânăr de 19 ani, din Lugoj, și-a pierdut viața într-un groaznic accident, în Teleorman",
        "text": "Accident rutier grav în comuna Drăgănești Vlașca, din Teleorman. Un tânăr în vârstă de 19 ani, din Lugoj, şi-a pierdut viaţa, după ce s-a izbit violent cu maşina de un camion condus de un alt tânăr în vârstă de 22 de ani.\n\nTotul s-a întâmplat pe Drumul European E70. La un moment dat, tânărul a încercat o depăşire periculoasă, însă a pierdut controlul volanului şi a intrat în coliziune cu un camion care circula regulamentar pe sensul opus.\n\nImpactul a fost extrem de violent. Autoturimul s-a transformat într-un morman de fiare, iar camionul s-a răsturnat în afara şoselei. La faţa locului au ajuns medicii, care l-au găsit pe tânărul de 19 ani fără viaţă, iar pe celălalt şofer rănit grav.\n\nAcesta din urmă a fost preluat de un elicopter SMURD şi transportat la un spital din Capitală.\n\n„În urma accidentului au rezultat două victime, una cu leziuni incompatibile cu viața, încarcerată, iar cealaltă, conștientă și cooperantă, politraumatizată, blocată în caroserie. Ambele persoane au fost extrase de pompieri cu ajutorul accesoriilor de descarcerare. Persoana rănită a primit primul ajutor de la echipajele medicale, a fost stabilizată și preluată de elicopterul SMURD, pentru a fi transportată la Spitalul Floreasca, din București. Pompierii au continuat misiunea pentru asigurarea măsurilor P.S.I., iar autoritățile competente au preluat cazul pentru cercetări”, au transmis reprezentanţii ISU Teleorman.\n\nÎn urma accidentului teribil, circulația a fost blocată pe ambele sensuri câteva zeci de minute, traficul fiind deviat pe un drum lateral, paralel cu E70. Polițiştii continuă cercetările pentru a stabili cu exactitate cum s-a produs tragedia.",
        "label": "Banat"
    },
    {
        "title": "Din presa de divertisment",
        "text": "Pentru că „dintre toate zilele, cea mai irosită e aceea în care n-am râs” [Chamfort], publicăm titlurile unor articole interesante, cu îndemnul de a le citi pe timesnewroman.ro\n\n♦ Cristi din Banat, domiciliat în Spania, sin-gurul român cu 8 premii Grammy din cauciuc, i-a dedicat o melodie lui George Simion;\n\n♦ Iohannis face spume. A aflat că Ciolacu a zburat cu avionul privat mai mult decât el;\n\n♦ Surse. Ludovic Orban s-a retras din campanie ca să devină solistul trupei Iris;\n\n♦ Iritat de înfrângerea cu influencerul de pe YouTube, Mike Tyson l-a făcut KO pe Mircea Badea în doar 2 secunde;\n\n♦ Ciucă, de acord să se retragă dacă Lasconi îi face „o tavă întreagă de papanaşi”;\n\n♦ Ce-i obligă legea pe bărbații care au femei din zodii agresive: să aibă la ei șervețele, alprazolam, ca s-o tranchilizeze, și un avocat;\n\n♦ Un român își ține hainele în frigider, pentru că e mai ieftin decât un dulap de la Ikea;\n\n♦ Detaliile transferului de putere între Biden și Trump: „El m-a făcut oligofren, eu l-am făcut zdreanță, dar nu ne-am insultat”;\n\n♦ Răzbunare! Gâdea a intrat peste Simion la Ambasada Rusiei, să vadă şi el cum e;\n\n♦ Disputa dintre județele Dâmbovița și Prahova pe Sfinxul din Bucegi e inutilă pentru că acesta a anunțat că el este din Vaslui.",
        "label": "Banat"
    },
    {
        "title": "MatHaus anunță reduceri de până la 50% de Black Friday la materiale pentru construcții, renovări sau reparații. | BĂNĂȚEANUL",
        "text": "I’ve been following your blog for quite some time now, and I’m continually impressed by the quality of your content. Your ability to blend information with entertainment is truly commendable.",
        "label": "Banat"
    },
    {
        "title": "Elena Danciu îi îndeamnă pe lugojeni să meargă la vot",
        "text": "Cu doamna Elena Danciu, candidata Partidului Național Conservator Român (PNCR) la funcția de primar al municipiului Lugoj, ne-am întâlnit la Secția nr. 227, de la Liceul Tehnologic „Valeriu Braniște”, și la Secția nr. 218, din cartierul ITL.\n\nDomnia sa ne-a declarat că a votat la Secția nr. 210 de pe strada Făgetului nr. 252, din cadrul Grădiniței cu Program Prelungit Nr. 3.\n\n„Mi-am exercitat dreptul de vot, la prima oră a dimineții, la Grădinița de pe strada Făgetului. Am votat sănătos, am votat corect, am votat cu convingere. Vă îndemn pe toți să ieșiți la vot, într-un număr cât mai mare, să votăm sănătos, să votăm corect, să votăm pentru noi, pentru copiii noștri. Ieșiți din case, oameni buni, ieșiți la vot, astăzi e o zi importantă pentru viitorul nostru, al tuturor. Vă mulțumesc. Doamne-ajută!”, a declarat doamna Elena Danciu.",
        "label": "Banat"
    },
    {
        "title": "Un alt motociclist ajuns la spital după ce a intrat într-o autoutilitară",
        "text": "Un motociclist a ajuns la spital în urma unui accident produs între Timișoara și Sânnicolau Mare.\n\nUn bărbat, de 36 de ani, a condus o motocicletă pe DN 6, dinspre municipiul Timișoara spre orașul Sânnicolau Mare, iar la un moment dat a intrat în coliziune cu o autoutilitară, condusă de către un bărbat de 35 de ani.\n\nÎn urma impactului a rezultat o victimă, respectiv bărbatul de 36 de ani, care a fost transportat la spital în vederea acordării de îngrijiri medicale.\n\nÎn cauză a fost întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Romȃnia, locul I în Europa la numărul de mame minore",
        "text": "Mamele minore – un subiect foarte actual, sensibil şi cu o încărcătură emoţională deosebită, aflat astăzi în prim plan, în cadrul conferinţei de lansare a campaniei de informare “Viitorul sunt ei!”, iniţiată de Direcţia Generală de Asistenţă Socială şi Protecţia Copilului Timiş, în parteneriat cu Consiliul Judeţean Timiş, Inspectoratul Şcolar al Judeţului Timiş, Direcţia de Sănătate Publică Timiş, Agenţia Naţională de Luptă Împotriva Traficului de Persoane – Centrul Regional Timişoara şi Clubul Lions Diamond Timişoara.\n\nEvenimentul, găzduit de Consiliul Judeţean Timiş, a reunit peste 250 de elevi din cadrul mai multor unităţi de învăţămȃnt din Timişoara, însoţiţi de cadre didactice, numeroşi reprezentanţi ai instituţiilor publice şi organizaţiilor neguvernamentale partenere, precum şi şefi ai serviciilor rezidenţiale din cadrul DGASPC Timiş.\n\nRolul campaniei demarate astăzi, dar care se va derula pe tot parcursul anului şcolar 2024 – 2025, este de a sprijini tinerele mame aflate în situaţie de risc, de a preveni abandonul copiilor şi a reduce numărul adolescentelor aflate într-o situaţie de risc.\n\nDin păcate, Romȃnia deţine locul I în Europa în ceea ce priveşte numărul de mame minore. La nivelul judeţului Timiş, numărul mamelor minore continuă să fie unul crescut, un mare semnal de alarmă fiind reprezentat, totodată, de faptul că multe tinere devin mame la vȃrste din ce în ce mai mici, chiar şi la 13 – 14 ani. Cele mai multe tinere provin din mediul rural şi nivelul lor de educaţie fiind unul redus. În anul 2021, în evidenţa DGASPC Timiş au fost 159 de mame minore, în 2022 – 153 de mame minore, în 2023 – 140 de tinere, iar în 2024, de la începutul anului şi pȃnă la începutul lunii octombrie – 100 de mame minore.\n\n„Cȃnd vorbim despre mame minore, vorbim, practic, despre copii care… cresc copii. Vorbim despre tinere care, adeseori, sunt respinse de familia lor sau care provin din medii familiale dezorganizate şi care au nevoie de sprijinul nostru, al autorităţilor şi al întregii comunităţi, pentru a se se echilibra şi a merge mai departe. L\n\na nivelul Direcţiei Generale de Asistenţă Socială şi Protecţia Copilului Timiş există un centru maternal, multe mame minore beneficiind de toate serviciile necesare lor şi copiilor pe care i-au adus pe lume. Este foarte important să le fim, cu toţii, alături, să le susţinem şi să le ajutăm să-şi crească copiii, să-şi finalizeze studiile, să-şi găsească un loc de muncă şi o locuinţă.\n\nTocmai de aceea am invitat, astăzi, alături de noi, reprezentanţi ai Inspectoratului Şcolar Judeţean Timiş, Agenţiei Naţionale Împotriva Traficului de Persoane, Spitalului Clinic de Urgenţă pentru Copii “Louis Ţurcanu” Timişoara, Centrului Judeţean de Resurse şi Asistenţă Educaţională Timiş, precum şi ai Clubului de servicii Lions Diamond Timişoara, cu toţii avȃnd un rol important în susţinerea tinerelor aflate în situaţii de risc”, a declarat doamna director general Monica Truşcă.\n\nEvenimentul a fost organizat, totodată, şi pentru a marca, Ziua Universală a Drepturilor Copilului, care se sărbătoreşte, în fiecare an, în data de 20 noiembrie. Drepturile copilului se regăsesc într-o serie de documente internaţionale care definesc drepturile şi principiile dezvoltării normale ale unui copil. În România, drepturile copilului fac obiectul Legii 272/2004 privind protecţia şi promovarea drepturilor copilului, în concordanţă cu convenţiile internaţionale în domeniu, la care România este parte.\n\nSarcina la adolescente este un subiect care impactează puternic societatea contemporană, prin consecințele grave pe care le generează, fenomenul adolescentelor care devin mame fiind un subiect deosebit de important și delicat pentru societate.\n\nDin nefericire, în cadrul Uniunii Europene, România înregistrează un număr semnificativ de sarcini în rândul adolescentelor. Conform Institutului Național de Statistică (INS), în anul 2021, la grupa de vârstă sub 15 ani, s-au raportat 745 de nașteri, iar la grupa de vârstă 15-19 ani, 17.273 nașteri.\n\nLa nivelul judeţului Timiş, numărul mamelor minore continuă să fie unul crescut, un mare semnal de alarmă fiind reprezentat, totodată, de faptul că multe tinere devin mame la vȃrste din ce în ce mai mici, chiar şi la 13 – 14 ani. Cele mai multe tinere provin din mediul rural şi, din păcate, nivelul lor de educaţie este unul redus, aşa cum reiese, de altfel, şi din datele statistice prezentate mai jos:",
        "label": "Banat"
    },
    {
        "title": "Teodora Brody și Orchestra Filarmonicii Banatul Timișoara, într-un concert de jazz simfonic excepțional",
        "text": "Filarmonica Banatul Timișoara vă invită la un concert senzațional, vineri, 27 septembrie 2024, de la ora 19:00, la Sala Capitol. Celebra interpretă Teodora Brody, recunoscută pentru capacitatea sa de a vrăji publicul cu o combinație inovatoare de jazz, muzică clasică și muzică tradițională românească, alături de Orchestra simfonică a Filarmonicii, va prezenta lucrări reimaginate de pe albumul său recent, „Rhapsody”. Pentru lansarea acestui album, Teodora a colaborat cu una dintre cele mai celebre orchestre ale lumii – London Symphony Orchestra.\n\nConcertul de vineri se va desfășura sub bagheta dirijorului Lee Reynolds. Filarmonica Banatul este prima orchestră din România alături de care Teodora va interpreta piesele de pe noul său album, despre care solista spune:\n\n„Să creez acest album reprezintă o călătorie îndelungată și un proiect născut din pasiune. Legătura pe care o simt față de muzica clasică este profundă – îmi simt spiritul plutind când interpretez aceste mari piese, răspunzând cu glasul meu la muzici care au mișcat și au inspirat oamenii de-a lungul secolelor. Să văd albumul „Rhapsody” ieșind în sfârșit în lume este îndeplinirea unui vis pentru mine.”\n\nProgramul concertului va cuprinde lucrări celebre, precum Sonata Patetica a lui Beethoven, reinterpretată vocal, urmată de un moment Mozart, aranjat cu măiestrie de către Călin Grigoriu. Apoi, Rapsodia nr. 1 de George Enescu va răsuna în inimile celor prezenți, aducând un omagiu tradiției culturale românești. Vor urma Dansurile românești de Bartók, Doina din repertoriul tradițional, în interpretare a cappella, Canonul lui Pachelbel și Sonata lunii de Beethoven. Seara se va încheia sclipitor cu Rapsodia nr. 2 de Enescu.\n\nau scris americanii de la faimoasa revistă Fanfare, iar spaniolii de la Ritmo au subliniat:\n\n„La sfârșitul celei de-a doua zile de înregistrări, când orchestra plecase și studioul era cufundat în liniște, am înregistrat această doină pur și simplu uluitor de frumoasă, neacompaniată. Producătorul și cu mine eram în camera de audiție și ne-am privit unul pe altul efectiv cu gurile căscate. A fost un moment magic. Acestea nu se întâmplă foarte des și, totuși, noi am surprins atât de multe asemenea momente cu Teodora, pe acest album.”\n\nBiletele se găsesc pe site-ul Filarmonicii banatul Timișoara, la casierie și pe myticket.ro: https://shorturl.at/MoJ42\n\nNăscută în România, Teodora Brody locuiește acum în Elveția și și-a început studiile în jazz clasic, ieșind în evidență pentru prima oară la sfârșitul anilor ’90 și începutul anilor 2000, cântând alături de legendarul pianist de jazz Johnny Răducanu.\n\nApreciată pentru forța sa vocală extraordinară și pentru viziunea sa creativă, Teodora Brody este un pionier al fuziunii dintre jazz și doină, fiind recunoscută pe plan global pentru a fi prezentat publicului internațional acest tip de muzică extraordinar, profund emoționant. Teodora a apărut în mod regulat pe scenele unor prestigioase festivaluri de jazz din Europa, inclusiv Montreux, Lugano și Marciac, iar peste Atlantic, a interpretat la US Library of Congress și la Corcoran Gallery of Art, cât și în cluburi legendare precum Iridium New York și Blues Alley în Washington D.C.\n\nÎn anul 2004, guvernul American a numit-o pe Teodora Ambasador Cultural al României în Statele Unite ale Americii, iar în anii 2007 și 2008, i-a fost decernat premiul pentru „Cea mai Bună Contribuție Internațonală la Jazz a unui Artist Român” de către Compania Română de Radiodifuziune.",
        "label": "Banat"
    },
    {
        "title": "O persoană și-a pierdut viața în urma unui incendiu care i-a mistuit casa",
        "text": "O întâmplare tragică a avut loc, în zorii zilei de miercuri. În jurul orei 5, pompierii lugojeni au fost solicitați să stingă un incendiu izbucnit la o casă în localitatea Coșteiu.\n\nISU Timiș a trimis acolo o autospecială de primă intervenție și comandă și două autospeciale de stingere, un echipaj SMURD și o ambulanță cu medic. De asemenea, au intervenit și pompierii voluntari din comună.\n\nIncendiul s-a manifestat cu ardere generalizată pe o suprafață de aproximativ 150 metri pătrați, cuprinzând acoperișul, podul casei și trei încăperi.\n\nDin nefericire, proprietarul casei, un bărbat în vârstă de aproximativ 85 de ani, a fost găsit inconștient. El nu a răspuns manevrelor de resuscitare și a fost declarat decedat de medicul de pe ambulanță.",
        "label": "Banat"
    },
    {
        "title": "Bergenbier S.A. lansează proiectul #TraiesteResponsabil ce promovează consumul responsabil de alcool | BĂNĂȚEANUL",
        "text": "Parte a grupului Molson Coors Beverages Company Central & Eastern Europe, compania Bergenbier S.A. a fost fondata in 1994, iar cea mai importanta marca din portofoliul sau, Bergenbier, a fost lansata un an mai tarziu. Astazi, Bergenbier S.A. este in top trei companii producatoare de bere din Romania, avand o fabrica moderna la Ploieşti şi o reţea performanta de distribuţie naţionala. Bergenbier S.A. acorda o atentie sporita impactului pe care il are in comunitate si asupra mediului. Portofoliul companiei cuprinde marci care acopera toate segmentele pieţei. Pe langa berile produse la Ploiesti – Bergenbier, Caraiman, Fresh, Staropramen, Staropramen Unfiltered, Stella Artois, Beck’s, Noroc, Löwenbräu – compania importa si distribuie in exclusivitate specialitatile pragheze Staropramen Dark, berile de abatie belgiene Leffe si Hoegaarden, berea americana Miller Genuine Draft, cea mai iubita bere mexicana, Corona, precum si berea alba germana nefiltrata Frazinskaner. De asemenea, compania are din 2023 in portofoliu si variantele 0.0% alcool pentru Stella Artois si Staropramen.\n\nDe peste doua secole, Molson Coors fabrica bauturi care aduc oamenii impreuna pentru a se bucura de toate momentele vietii. De la Coors Light, Miller Lite, Molson Canadian, Carling si Staropramen la Coors Banquet, Blue Moon Belgian White, Saint Archer Gold, Leinenkugel’s Summer Shandy, Creemore Springs si multe altele, Molson Coors produce unele dintre cele mai indragite si emblematice marci de bere realizate vreodata. In timp ce istoria companiei este inradacinata in bere, Molson Coors ofera un portofoliu modern care se extinde dincolo de industria berii cu cocktail-uri carbonatate, cafea, vin, kombucha, cidru si multe altele. Molson Coors Beverage Company este o companie cotata la bursa, care opereaza prin Molson Coors America de Nord si Molson Coors Europe si este tranzactionata la New York si la bursa canadiana (TAP). Angajamentul companiei de a ridica standardele industriei si de a lasa o amprenta pozitiva asupra angajatilor, consumatorilor, comunitatilor si mediului se reflecta in Our Beer Print si in obiectivele de sustenabilitate 2025. Pentru a afla mai multe despre Molson Coors Beverage Company, vizitati molsoncoors.com sau pe Twitter @MolsonCoors.",
        "label": "Banat"
    },
    {
        "title": "Profesorul Nicolae-Pavel Streian va fi înmormântat cu onoruri militare",
        "text": "Profesorul Nicolae-Pavel Streian, veteran de război și cetățean de onoare al municipiului Lugoj, a părăsit această lume în primele ore ale zilei de sâmbătă, 24 august, la vârsta de 100 de ani și aproape 8 luni.\n\nPentru cei ce doresc să îl conducă pe ultimul drum, înmormântarea, cu onoruri militare, va avea loc miercuri, 28.08.2024 începând de la ora 9.00.\n\nNicolae-Pavel Streian s-a născut în data de 4 ianuarie 1924, în satul Gladna-Română, comuna Fârdea, și a absolvit Academia Teologică din Caransebeș, precum și Facultatea de Matematică-Fizică a Universității Babeș-Bolyai, din Cluj-Napoca.\n\nNicolae-Pavel Streian s-a remarcat printr-o vastă activitate desfășurată în slujba comunității lugojene, activând timp de 35 de ani ca profesor de matematică la Liceul „Coriolan Brediceanu”, Liceul „Iulia Hasdeu”, Școala Generală Nr. 5 și Școala Generală Nr. 2.\n\nPe lângă munca la catedră a avut și o bogată activitate extrașcolară, fiind membru activ al Corului Ion Vidu, condus de maestrul Dimitrie Stan, și al Corului Cadrelor Didactice, condus de prof. Octavian Bacău. A jucat în numeroase piese de teatru prezentate pe scena Teatrului Municipal. A activat în cadrul Cercului Pedagogic al Profesorilor de Matematică și a fost membru al Societății de Științe Istorice. A fost membru al Asociației Naționale a Veteranilor de Război din România, precum și al Asociației Naționale Cultul Eroilor „Regina Maria”, filiala „Gl. Bg. Erou Dimitrie Petrescu Tocineanu” Lugoj.\n\nNicolae-Pavel Streian a participat, în cel de-Al Doilea Război Mondial, la luptele de la Păuliș, din Arad, din anul 1944, fiind desemnat Cetățean de Onoare al localității Păuliș.\n\nDe asemenea, a fost desemnat Cetățean de Onoare al comunei Fârdea/sat natal Gladna-Română, în calitate de veteran de război și personalitate a localității. a fost primul cetățean onorat cu distincția „Cheia Orașului Lugoj”, pentru întreaga activitate în slujba comunității lugojene, iar în 21 octombrie 2021, a fost distins și cu titlul de „Cetățean de Onoare al municipiului Lugoj”, pentru serviciile militare aduse statului român în timpul celui de-Al Doilea Război Mondial” și „pentru prodigioasa activitate didactică desfășurată în municipiul Lugoj în decurs de 35 de ani”.\n\nÎn anul 1995, pentru serviciile militare aduse statului român în timpul celui de-Al Doilea Război Mondial, Nicolae-Pavel Streian a fost decorat și de către președintele României, Emil Constantinescu, cu medalia “Crucea comemorativă a celui de-Al Doilea Război Mondial, 1941-1945”, iar în iulie 2024, ministrul Apărării Naționale, Angel Tîlvăr. i-a conferit Emblema de Onoare a Armatei Române, cea mai înaltă distincție onorifică din sistemul de distincții militare. Distincția i-a fost acordată pentru fapte deosebite care au contribuit la ridicarea prestigiului Armatei Române.",
        "label": "Banat"
    },
    {
        "title": "Nedeia Românilor de Pretutindeni, la a treia ediție în Valea Fărășești",
        "text": "Primăria și Consiliul Local Tomeşti organizează, în colaborare cu Consiliul Judeţean Timiș, în zilele de 27 și 28 iulie, cea de-a 50-a ediție a festivalului folcloric „Nedeia românilor de pretutindeni”.\n\nTradiționala manifestare artistică va avea loc în Valea Fărășești, aproape de Peștera Românești.\n\nSâmbătă, 27 iulie, la ora 19, manifestarea va debuta cu o seară pentru tineret, iar pe scenă vor urca Ramona Ilieși Drăgan, Liliana Todea, Adi Tamaș, Ciprian Chiperi, Ovidiu și Silviu Drăgan.\n\nDuminică, 28 iulie, începând cu ora 10:30, va avea loc spectacolul folcloric. Vor participa: Ansamblul „Doina Bihorului” din Ungaria și Ansamblul „Hora Belințului”, împreună cu soliștii: Ramona Vița, Zorica Savu, Ramona Ilieși Drăgan, Georgiana Necșa, Dan Necșa, Dorinel și Denisa Gavriluș, Monica Blaga, Andreea Ursulescu și Costel Bambu.\n\nManifestarea este finanțată de Consiliul Județean Timiș prin Programul TimCultura 2024.",
        "label": "Banat"
    },
    {
        "title": "Avioanele electrice nemțești vor decola de pe aeroportul din Caransebeș | Gabriel Olaru și compania Evia Aero au semnat acordul",
        "text": "Zi istorică pentru Banat. Omul de afaceri lugojean Gabriel Olaru a semnat acordul de parteneriat cu Evia Aero, compania nemțească de avioane electrice și cu hidrogen, care va pune Aeroportul din Caransebeș pe harta lumii.\n\nAeroportul din Caransebeș, denumit generic „Banat Airport”, a trecut într-o nouă etapă, și anume semnarea unuia dintre cele mai importante acorduri de parteneriat cu Evia Aero, compania germană de aviație sustenabilă, singura companie aeriană din Europa care a semnat LOI-uri pentru 25 de avioane electrice (producător Eviation, SUA) și 25 de avioane hibride, cu hidrogen (producător Cranfield Aerospace Solutions, Marea Britanie).\n\nDupă cum informează expressdebanat.ro, evenimentul a avut loc în prezența CEO-ul companiei germane Evia Aero, Florian Kruse și evident, alături de edilului Felix Borcean, cel care i-a fost alături, încă de la începuturi, omului de afaceri, Gabriel Olaru, și care l-a asigurat, și pe mai departe de tot suportul aparatului administrativ pe care îl conduce.\n\n„Poate că și acum, poate pentru mulți pare ceva științifico-fantastic, dar dl. Olariu este omul care, scos pe ușă, intră pe geam, este o garanție pentru noi că ceva se va întâmpla în Caransebeș și faptul că o companie germană i se alătură în planul de business este, din nou, o garanție. Pentru noi prezența omului de afaceri lugojean în Caransebeș este asemuită ca și un îngrășământ pentru solul nostru fertil, iar eu sunt aici ca să îi ofer tot suportul de care are nevoie”, a spus Felix Borcean.\n\nAcest prim pas este doar startul spre o nouă eră, spre o nouă etapă în vederea dezvoltării aeroportului Caransebeș, din punct de vedere al aviației sustenabile, fapt care inevitabil va atrage după sine o serie de efecte benefice, atât în folosul aeroportului, cât și a întregii regiuni, iar aici vorbim de renumele internațional pe care Caransebeș îl va câștiga, de educație aeronautică, infrastructură, servicii conexe și noi locuri de muncă.\n\nGabriel Olariu este cât se poate de optimist atunci când vine vorba de demararea efectivă a master-planului, ce va implica îmbunătățirea infrastructurii aeroportuare, pentru că asta va însemna producție de energie electrică verde, cu stații de depozitare, producție de hidrogen cu stații de depozitare, dar și stații de alimentare.\n\nMai mult decât atât, electricitatea pe aeroport va fi generată în sisteme fotovoltaice și eoliene, întregul produs fiind conceput pentru a conserva resursele, ceea ce, în traducere liberă, face referire la ideea că cele două companii vor schimba vechea lume a aviației.\n\n„Vom fi independenți de evoluția prețurilor la petrol și gaze, iar Caransebeșul va fi un punct important pe harta aeroporturilor de pe care se va zbura cu avioane electrice și pe hidrogen. Ne-au trebuit 6 luni să perfectăm acest acord. Compania Evia va opera transport de pasageri cu avioane electrice si cu hidrogen în toată Europa, cu aeronava cu emisii zero, la început, cu o capacitate mai mică, de 9 locuri și va crește la 19 locuri, și mai mult. Faptul că suntem primul aeroport din România pe noi ne onorează, faptul că avem liceul, ca bază de tehnicieni de aviație, ne ajută și mai mult, marele plus al nostru pentru ca Evia să ne aleagă, mai ales că cei mai căutați sunt mecanicii de aeronave, meserie pe care noi o predăm, în cadrul liceului nostru, Max Ausnit, din Caransebeș”, a declarat Gabriel Olaru.\n\nPrimele curse pe care le au în plan cele două companii, și pentru care deja Evia a făcut un studiu, sunt pentru rutele: Caransebeș – București Băneasa, Caransebeș – Tuzla și Caransebeș – Chișinău, iar în funcție de evoluția aeronavelor, în anii ce vor urma, evident că se va putea discuta și despre curse spre destinații mai îndepărtate.",
        "label": "Banat"
    },
    {
        "title": "Percheziții în Lugoj și Făget la o grupare care vindea droguri pe stradă, inclusiv unor minori",
        "text": "Polițiștii Brigăzii de Combatere a Criminalității Organizate Timișoara, împreună cu procurorii D.I.I.C.O.T. – Serviciul Teritorial Timișoara, au efectuat 19 percheziții domiciliare în municipiul Lugoj, orașul Făget și mai multe comune din județul Timiș, într-un dosar privind săvârșirea infracțiunilor de trafic de droguri de risc, trafic de droguri de mare risc și efectuarea, fără drept, de operaţiuni cu produse susceptibile a avea efect psihoactiv.\n\n„Cercetările efectuate au stabilit că, în perioada 2023 – 2024, mai multe persoane ar fi procurat, deținut și comercializat diferite cantități de droguri de risc (canabis), de mare risc (3-CMC, cunoscut sub denumirea de cristal) și substanțe psihoactive (2MMC) către consumatori, inclusiv minori, în județul Timiș. Membrii grupării ar fi distribuit drogurile la nivel stradal, inclusiv minorilor. În cauză, vor fi puse în executare 17 mandate de aducere”, au anunțat reprezentanții IPJ Timiș.\n\nActivitățile de documentare au fost realizate cu sprijinul polițiștilor din cadrul I.P.J. Timiș.\n\nAcțiunea a fost efectuată cu sprijinul Inspectoratului de Poliție Județean Timiș, precum și al jandarmilor din cadrul Grupării de Jandarmi Mobile „Glad Voievod” Timișoara.(P. M.)",
        "label": "Banat"
    },
    {
        "title": "Sinucidere sau crimă? Un tânăr a fost găsit împușcat pe un câmp lângă o plantație de lubeniță",
        "text": "Sinucidere sau crimă? Acesta este întrebarea la care trebuie să afle răspuns anchetatorii de la IPJ Timiș după ce un tânăr a fost găsit împușcat pe un câmp aflat între localitățile Cladova și Lăpușnic.\n\nLa data de 26.07.2024, în jurul orei 02:12, polițiștii Secției 10 Poliție Rurală Făget au primit un apel la 112 prin care au fost anunțați că un tânăr zace mort pe un câmp.\n\nPolițiștii s-au deplasat la fața locului, unde au identificat pe un câmp dintre localitățile Cladova și Lăpușnic, un tânăr în vârstă de 24 de ani, decedat, împușcat în gât. Acesta păzea o plantație de lubeniță.\n\nPolițiștii de la IPJ Timiș au deschis o anchetă sub coordonarea procurorului, în vederea stabilirii tuturor cauzelor și împrejurărilor producerii evenimentului.\n\nRămâne de văzut dacă tânărul s-a sinucis sau a fost ucis.\n\nAnchetatorii nu exclud ca tânărul să-şi fi găsit sfârşitul chiar de mâna tatălui care l-a confundat, cel mai probabil, cu un mistreţ.\n\nCei doi erau pasionaţi de vânătoare şi obişnuiau să se laude pe internet cu animalele împuşcate.\n\nCe s-a întâmplat trebuie să stabilească polițiștii, dar și procurorul care se ocupă de acest caz. Tatăl tânărului mort a a fost dus la audieri, însă a spus că nu vrea să declare nimic până nu-și ia un avocat.\n\nEl a fost și cel care și-a găsit fiul fără viață, pe un câmp, cu o rană la gât. Omul a sunat la 112, iar anchetatorii au găsit la mică distanță și o armă.\n\nNecropsia trebuie să stabilească dacă are același calibru cu glonțul care se pare că l-a omorât pe tânărul de 24 de ani.\n\nTatăl și fiul erau vânători, aveau permise de port armă și posibil să fi fost la braconaj. De regulă, păzeau și culturile de pepeni tocmai că să nu între mistreții.",
        "label": "Banat"
    },
    {
        "title": "Daria Tudor și Jan Sekaci, într-un recital plin de emoție și sensibilitate",
        "text": "Filarmonica Banatul Timișoara invită publicul, vineri, 23 august 2024, să exploreze universul captivant al muzicii de cameră, alături de doi tineri artiști talentați: Jan Sekaci la violoncel și Daria Tudor la pian. Interpretările emoționante ale lui Jan Sekaci vor oferi o nouă dimensiune sunetului violoncelului, în timp ce Daria Tudor va aduce eleganță și strălucire prin interpretarea sa unică la pian.\n\nVom audia Sonata pentru violoncel și pian nr. 2, în fa Major, op. 99 de J. BRAHMS, Sonata pentru violoncel și pian, op. 40 de D. ȘOSTAKOVICI și Adagio și Allegro, pentru violoncel și pian de R. SCHUMANN.\n\nVă așteptăm cu entuziasm la Sala „Mihai Perian” a Liceului de Artă „Ion Vidu” din Timișoara, începând cu ora 19:00, pentru o experiență muzicală de neuitat.\n\nBiletele se găsesc pe site-ul Filarmonicii Banatul Timișoara și pe myticket.ro: https://shorturl.at/yfoWa\n\nLaureată cu premiul Best Young Artist of the Year la Festivalul internațional Art of the Piano – Cincinnati 2019, pianista Daria Tudor este originară din Ploiești. A început să studieze muzica la patru ani și la vârsta de nouă ani debuta cu Orchestra de Cameră Radio la București. Încă din copilărie a impresionat prin numeroasele premii obținute la competiții naționale și prin multiple concerte și apariții tv și radio în România.\n\nDin 2015 este stabilită în Germania și dezvoltă o carieră internațională ca solistă și muziciană de cameră. A fost invitată să concerteze în programele unor instituții ca Berliner Philharmoniker și Deustchlandfund Kultur, în cadrul a numeroase festivaluri internaționale precum Kissinger Sommer, MozArtFest din Würzburg, Alpenarte din Schwarzenberg și Encuentro de Musica din Santander, și ca solistă cu orchestre din Belgia, Italia și România, sub bagheta dirijorilor Dirk Vermeulen, Horia Andreescu, Maffeo Scarpis, Sabin Păutza, Ilarion Ionescu-Galați și alții. În portofoliul său se numără recitaluri și concerte în săli din întreaga lume, de la Werner Hall – SUA și St. Martin in the Fields – Londra, la Akishino Hall – Kyoto.\n\nEste, de asemenea, o muziciană de cameră cu experiență bogată. A fost partenera violoniștilor Patricia Kopatchinskaja, Zakhar Bron, Mihaela Martin și a violoncelistului Andrei Ioniță, cu care a reprezentat România în cadrul seriei Europe@Home găzduită de violonistul Daniel Hope și difuzată de ArteTV.\n\nAbsolventă a Colegiului Național de Arte „Dinu Lipatti“ din București, Daria a lucrat cu profesorii Anca Borcea, Șerban-Dimitrie Soreanu și Adriana Bocăneanu înainte de a-și continua studiile la Universität der Künste din Berlin, unde a fost studenta pianiștilor Pascal Devoyon și Björn Lehmann. A fost lector în acompaniament de lied contemporan și este lector la catedra de acompaniament a aceleiași universități și pianista oficială a clasei de violoncel a Prof. Konstantin Heidrich. Din martie 2024, Daria este angajată la Academia Barenboim-Said din Berlin.\n\nRecomandată de pianista Elisabeth Leonskaja, Daria s-a perfecționat cu Maria João Pires la Queen Elisabeth Chapel din Bruxelles și în cursuri de măiestrie cu Leon Fleisher, Grigory Gruzman și Boris Petrushansky. Este pasionată de munca de curatorie și, împreună cu mezzosoprana Verena Tönjes, a creat concertul-spectacol Songs of the Clown, cu premiera la Staatstheater Mainz în iunie 2023.\n\nNăscut la Oradea în anul 2001, Jan Sekaci începe studiul violoncelului la vârsta de 10 ani. În 2014 decide să își continue dezvoltarea urmând un an la C.N.M. „Sigismund Toduță” din Cluj Napoca, iar apoi să plece în 2015 la București unde studiază la Colegiul Național de Arte „Dinu Lipatti” la clasa profesorului Octavian Lup până în anul 2020. În prezent, este student al Academiei Barenboim-Said din Berlin, la clasa Profesorului Frans Helmerson.\n\nDe-a lungul anilor, a participat la numeroase concursuri din România. A câștigat Marele premiu la concursul „Sigismund Toduță” din 2014, Deva, Marele premiu la concursul național „Alexandru Moroșanu” din 2015, București, Marele Premiu la concursul „Paul Constantinescu”, Marele Premiu la concursul „George Georgescu” și premiul întâi la olimpiadele naționale de muzică din anii 2015-2019.\n\nSuccesul internațional se remarcă prin numeroase premii, printre care Premiul întâi la concursul „Klaipeda International Cello Festival and Competition” 2017, Premiul întâi la concursul International „ProArt Competition” 2017, Ucraina, și cea mai recentă reușită este Premiul întâi la faimosul concurs „Johannes Brahms” 2021 din Austria, unde a mai primit și un premiu special din partea dirijorului Yuki Miyagi, un concert la Praga cu „Concertul op. 104” de Antonín Dvořák.\n\nA participat la cursuri de măiestrie susținute de: Marin Cazacu, Razvan Suma, Valentin Răduțiu, Denis Severin, Frans Helmerson, Jens Peter Maintz, Romain Garioud, Raphael Pidoux, Antonio Meneses, Andras Schiff, Daniel Barenboim.\n\nÎn anul 2018, Jan a fost selectat să participe ca membru activ al cursurilor de măiestrie de la Academia Kronberg sub îndrumarea lui Wolfgang Emanuel Schmidt.\n\n A mai urmat cursuri de măiestrie timp de trei ani la Classe d’Excellence de Gautier Capuçon al Fundației Louis Vuitton din Paris.\n\nEste membru activ al ansamblului de muzică contemporană Boulez.\n\n Cântă la un violoncel creat de Vincenzo Postiglione în anul 1853 la Napoli.",
        "label": "Banat"
    },
    {
        "title": "La mulţi ani, Sandra şi Michael Creţu! – BANAT | BĂNĂȚEANUL",
        "text": "Printre marile succese ale Sandrei se numără: Maria Magdalena (1985), In the Heat of the Night (1985), Hi! Hi! Hi! (1986), Everlasting Love (1987), Stop for a Minute (1987), Heaven Can Wait (1988), Hiroshima (1990), One More Night (1990), Don’t Be Aggressive (1992), Such a Shame (2002).\n\nThe Long Play (1985)\n\nMirrors (1986)\n\nTen on One (The Singles) (1987)\n\nInto a Secret Land (1988)\n\nEverlasting Love (1988)\n\nPaintings in Yellow (1990)\n\nClose to Seven (1992)\n\n18 Greatest Hits (1992)\n\nFading Shades (1995)\n\nMy Favourites (1999)\n\nThe Wheel of Time (2002)\n\nReflections (2006)\n\nThe Art of Love (2007)\n\nBack to Life (2009)\n\nThe Platinum Collection (2009)\n\nStay in Touch (2012)\n\nIn anii 80 Crețu a devenit producătorul cvartetului pop Hubert Kah și a început să scrie melodii cu liderul de formație Hubert Kemmler, scoțând numeroase hituri. Among his other work, Crețu a fost de asemenea unul dintre producătorii albumului Mike Oldfield’s 1987, Islands, mai ales cea de a șasea melodie, „The Time has Come” și producătorul albumului din anul 1989 al lui Peter Schilling , The Different Story (World of Lust and Crime).\n\nÎn anul 1998, Crețu a mai făcut odată echipă cu Jens Gad (în trecut au lucrat împreună la Le Roi Est Mort, Vive Le Roi!) și au lansat albumul The Energy of Sound sub numele Trance Atlantic Airwaves. Crețu și Gad au lucrat de asemenea cu cântărețul Jamaican Andru Donalds, care a avut un succes în Europa cu melodia „All Out of Love” din anul (1999)..\n\nAl treilea album solo al lui Crețu s-a intitulat Die Chinesische Mauer, și a fost lansat în anul 1985. În limba engleză traducerea titlului ar fi „The Chinese Wall”, și este mai bine cunoscut ca, „The Great Wall of China”. În română s-ar traduce Marele zid chinezesc. La fel ca și albumul precedent, acesta are versuri în limba germană, care au fost compuse de Mihai, și coproducător a fost Armand Volker. Acest album a fost de asemenea lansat separat în limba engleză și o versiune diferită a melodiei este cunoscut sub numele „The Invisible Man”. Câteva din melodiile din „The Invisible Man” au fost ușor editate, și de aceea diferă puțin de versiunea germană Die Chinesische Mauer.\n\nMCMXC a.D. a rămas pentru 282 de săptămâni în topurile Billboard, și a ieșit doar la doi ani după lansarea celui de-al doilea album Enigma, The Cross of Changes, în 1993. Peterson avusese deja neînțelegeri cu Crețu și a părăsit proiectul în 1991. Enigma folosise până acum cânturi gregoriene, dar Crețu a decis să se axeze pe cântece tribale pentru al doilea album. Așa a apărut Return to Innocence, care va deveni hit mondial.\n\nPentru al patrulea album, The Screen Behind the Mirror, Crețu a schimbat din nou direcția muzicală, folosind fragmente din Carmina Burana. Andru Donalds și Ruth-Ann Boyle au apărut pentru prima dată pe acest album. Deși Jens Gad lucrase cu Crețu la albumele precedente, este creditat pentru prima oară acum.",
        "label": "Banat"
    },
    {
        "title": "Proiect de hotărâre pentru stabilirea impozitelor şi taxelor locale pentru 2025",
        "text": "Primăria Municipiului Lugoj anunţă deschiderea procedurii de transparenţă decizională a procesului de elaborare a proiectului următorului act normativ: Proiect de hotărâre privind stabilirea impozitelor şi taxelor locale, precum și a taxelor speciale, pentru anul 2025. Asta înseamnă că proiectul este în dezbatere publică, iar lugojenii pot să își exprime opiniile și propunerile.\n\n„Am propus spre dezbatere publică proiectul de hotărâre privind aprobarea impozitelor și taxelor pentru anul 2025. Pentru a veni în sprijinul lugojenilor, am făcut următoarele modificări:\n\n♦ în cazul impozitului pe clădiri nerezidențiale deținute de persoane fizice, cota de impozitare se reduce de la 1,3% la 1%;\n\n♦ am eliminat cota adițională de 50% la terenul încadrat în altă categorie decât curți-construcții;\n\n♦ celelalte taxe și impozite au fost indexate cu indicele inflației de 10,4% (conform legislației în vigoare)\n\n♦ persoanele cu certificat de revoluționar beneficiază de scutire de impozit la casă, mașină, terenuri\n\nÎn ceea ce privește traficul greu am făcut propuneri atât în ceea ce privește modificarea taxelor, cât și referitoare la modul în care se vor achita aceste taxe:\n\n♦ taxa săptămânală (care reprezintă cuantumul taxei zilnice, achitată pentru 5 zile lucrătoare, redus cu 20%)\n\n♦ taxă lunară (care reprezintă cuantumul taxei zilnice, achitată pentru 22 zile lucrătoare, redus cu 30%)\n\nAcest demers subliniază angajamentul nostru de a rămâne aproape de comunitate și de a răspunde nevoilor acesteia”, a prfecizagt primarul Călin Dobra.\n\nDocumentaţia poate fi consultată pe pagina de internet a instituţiei, secțiunea „Transparență decizională”, la linkul www.primarialugoj.ro și la sediul instituţiei din Lugoj, Piața Victoriei, nr. 4.\n\nPentru cei interesaţi există şi posibilitatea organizării unei întâlniri în care să se dezbată public proiectul de act normativ, în cazul în care acest lucru este cerut în scris de către o asociaţie legal constituită sau de către o altă autoritate sau instituţie publică până la data de 10.12.2024.",
        "label": "Banat"
    },
    {
        "title": "Erich Mocanu, lugojeanul care a ajutat mii de compatrioți în Germania şi Austria, candidează ca independent pentru Circumscripția 43 la Alegerile Parlamentare din 1 Decembrie",
        "text": "Lugojeanul Erich Mocanu, un susținător dedicat al valorilor tradiționale și al suveranității naționale, și-a anunțat oficial candidatura pentru alegerile parlamentare din 1 decembrie 2024.\n\nÎn calitatea sa de candidat independent în Circumscripția 43, dedicată românilor de pretutindeni, Mocanu își propune să fie în continuare o voce puternică și autentică pentru toți cei care trăiesc în diaspora și care își doresc să fie trataţi cu respect şi să li se recunoască drepturile şi care, în egală măsură, îşi doresc o Românie puternică, suverană și bazată pe valorile fundamentale ale familiei tradiționale.\n\nErich Mocanu este stabilit în Germania, are 50 de ani, este căsătorit și tată a trei copii.\n\nUn eveniment tragic, care a dus la pierderea unuia dintre copiii săi, l-a făcut pe Mocanu și pe soția sa să se implice activ în viaţa socială şi să iniţieze tot mai multe acţiuni prin care să ajute atât copiii bolnavi, cât şi copiii proveniţi din familii nevoiașe.\n\nAstfel, cei doi soţi au înfiinţat organizația AEBS.org „Auch Engel brauchen Schutzengel / Chiar şi îngerii au nevoie de îngeri păzitori“, organizaţie prin care au derulat sute de acţiuni dedicate copiilor şi nu numai.\n\nVoluntariatul l-a adus pe Erich Mocanu în contact și cu multitudinea de probleme ale românilor plecați din țară în Germania, Austria sau alte ţări din Europa, în speranţa unui trai mai bun, oameni care s-au trezit că sunt neplătiți de angajatori sau care au fost înşelaţi şi puşi să muncească la negru, români păcăliţi să semneze diverse acte fără a înțelege limba țării în care au ales să muncească, dar și cu probleme întâmpinate de români la consulatele țării, unde aceştia s-au lovit de lipsa sprijinului autorităţilor şi de aroganța funcționarilor din aceste instituţii față de românii care solicitau ajutor, precum şi de lipsa informațiilor privind drepturile cetăţenilor români care se adresau oficialităţilor din aceste ţări.\n\nCu o experiență îndelungată în sprijinirea comunităților românești din diaspora, Erich Mocanu a fost inițiatorul unor acțiuni legale și civice importante care au avut un impact semnificativ atât în România, cât și în alte ţări din Europa, acţiuni care au venit în ajutorul românilor plecaţi să muncească din greu pentru un trai mai bun pentru ei şi familiile lor.\n\nUna dintre cele mai mari victorii pe care a obţinut-o Erich Mocanu în sprijinul cetăţenilor români este cea împotriva Guvernului Austriac privind indexarea alocațiilor pentru copiii romanilor care lucrau legal în această ţară şi care erau văduviţi de acest drept.\n\nDupă patru ani de eforturi, Curtea Europeană de Justiție a decis că Austria a încălcat drepturile europene prin această practică și a ordonat restituirea sumelor reținute copiilor care trăiesc în afara Austriei, dar ai căror părinți lucrează în Austria, pentru perioada 2019-2022.\n\nUn alt punct important în activitatea sa civică a fost inițierea procesului care a dus la implementarea votului prin corespondență în România, o schimbare esențială care există din anul 2016 și care facilitează participarea la vot a românilor din diaspora, dar şi ajutorul pe care l-a dat celor peste 7.000 de români angajaţi să obţină contracte de muncă plătite la nivelul Germaniei, asigurând în acelaşi timp şi asistenta juridică pentru problemele şi abuzurile legate de dreptul muncii de care românii care locuiesc în străinătate se lovesc în fiecare zi.\n\nNemulțumirea totală față de politicieni l-a făcut pe Erich Mocanu să ia decizia de a candida ca independent la Alegerile Parlamentare din 1 Decembrie 2024.\n\nÎn opinia sa, candidații independenți sunt extrem de importanți în arhitectura politică a oricărui parlament democratic.\n\nEi pot fi mai greu convinși să negocieze în numele unui interes de partid sau de grup o inițiativă legislativă, fiindcă răspund direct în faţa oamenilor care îl susţin şi pe care un candidat independent nu îşi permite să îi dezamăgească.\n\nValorile care stau la baza candidaturii lui Erich Mocaniu sunt clare și ferme:\n\n♦ Suveranitate Națională prin opunerea fermă oricăror ingerințe externe care ar putea submina independența României;\n\n♦ Libertate și Egalitate, prin asigurarea că toți românii, indiferent unde trăiesc, au acces egal la drepturi și oportunități, fără discriminare şi Individualitate, prin recunoașterea și respectarea fiecărui român ca individ cu drepturi și responsabilități proprii.\n\nCandidatul independent Erich Mocanu crede cu tărie că doar prin susţinerea şi reafirmarea acestor principii fundamentale România poate progresa și se poate apăra în fața provocărilor de orice fel.\n\nTotodată, Mocanu este de părere că a venit timpul ca românii din diaspora, care au fost de prea multe ori nedreptăţiţi și ignorați de toţi cei pe care i-au ales, să nu mai accepte această situaţie.\n\nAlegerile din 1 decembrie 2024 sunt o șansă de a schimba în mai bine soarta celor care trăiesc şi muncesc în străinătate.\n\nÎmpreună cu el, ca parlamentar independent, aceştia pot fi o voce puternică în Parlamentul României.\n\nO voce care să apere interesele și nevoile românilor din ţară şi din diaspora, o voce care să se facă auzită de un om care să îi reprezinte cu demnitate și respect!\n\nCei care doresc să îl susțină pe Erich Mocanu sunt rugați să acceseze pagina personală www.erichmocanu.ro, rubrica „Susține-mă” din meniu.\n\nPentru contact pe WhatsAPP: +40736.041.440\n\n Erich Mocanu pentru Parlamentul României 2024\n\n „Vocea Românilor de Pretutindeni”",
        "label": "Banat"
    },
    {
        "title": "FACIAS dă în judecata TAROM pentru lipsa de transparență: Contracte ținute la secret",
        "text": "Fundația pentru Apărarea Cetățenilor Împotriva Abuzurilor Statului (FACIAS) a dat în judecată compania de transporturi aeriene TAROM pentru refuzul de a comunica informațiile de interes public referitoare la condițiile în care au fost contractate serviciile de manipulare a bagajelor.\n\nÎn această vară, zeci de mii de pasageri au fost nevoiți să aștepte ore întregi la cozi pentru a-și ridica bagajele din aeroportul Otopeni din cauza lipsei de personal de handling. Această situație reflectă o gravă lipsă de organizare, dar și un dispreț față de pasageri, care suferă direct din cauza acestor deficiențe.\n\nFACIAS a încercat să afle detalii despre contractul de handling semnat de TAROM cu firma în cauză și soluțiile pe care le are în vedere TAROM.\n\nÎn acest context, FACIAS a solicitat, în baza Legii nr. 544/2001 privind liberul acces la informații de interes public, răspunsuri din partea TAROM cu privire la următoarele aspecte:\n\n1. Legalitatea încheierii contractului de handling: A respectat TAROM toate procedurile legale în momentul contractării agentului de handling responsabil pentru manipularea bagajelor?\n\n2. Cunoașterea problemelor de personal: Era TAROM conștientă de faptul că agentul de handling nu dispune de personal suficient pentru a face față volumului de bagaje și zboruri gestionate?\n\n3. Soluții și măsuri de remediere: Ce măsuri concrete și imediate au fost propuse și implementate de TAROM pentru a remedia aceste deficiențe grave?\n\n4. Identificarea și tragerea la răspundere a responsabililor: Au fost identificate și sancționate persoanele din conducerea TAROM sau din cadrul agentului de handling care se fac vinovate de situația creată?\n\nToate aceste întrebări au rămas fără răspuns, TAROM ignorând solicitarea, cu încălcarea Legii nr. 544/2001 privind liberul acces la informațiile de interes public, alegând să nu informeze cetățenii cu privire la aceste aspecte.\n\nFundația a solicitat instanței să oblige compania aeriană la un răspuns în acest sens.\n\nCompania de stat TAROM are obligația, potrivit legii, să dea dovadă de transparență și să răspundă la aceste întrebări, să ia măsuri imediate pentru a îmbunătăți serviciile oferite și să identifice persoanele responsabile pentru criză operațională.\n\nÎn același timp, este esențial ca autoritățile competente – Ministerul Transporturilor, Guvernul – să monitorizeze îndeaproape evoluția acestei situații și să asigure că cetățenii nu mai sunt victimele ale unui management defectuos.",
        "label": "Banat"
    },
    {
        "title": "Șofer beat și posibil drogat, depistat în trafic de polițiști",
        "text": "Polițiștii Secției 10 Rurale Făget au oprit pentru control, în comuna Bethausen, un autoturism condus de un tânăr, de 32 de ani. Șoferul a fost testat cu aparatul etilotest, iar rezultatul a indicat faptul că acesta se afla sub influența băuturilor alcoolice, respectiv 0,49 mg/l alcool pur în aerul expirat. Conducătorul auto a fost testat și pentru consumul de sustanțe psihoactive\n\n„În urma testării cu aparatul drugtest au reieșit indicii cu privire la posibila prezență a substanțelor psihoactive, tânărul fiind condus la o unitate spitalicească pentru recoltarea probelor biologice în vederea stabilirii cu exactitate a consumului unor substanțe interzise”, a anunțat IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de conducerea pe drumurile publice a unui autovehicul sub influența băuturilor alcoolice, iar pentru consum de substanțe interzise, cercetările sunt continuate de polițiști în vederea stabilirii stării de fapt și luării măsurilor legale.",
        "label": "Banat"
    },
    {
        "title": "Lugojeanul care a vrut să se sinucidă va fi judecat pentru tentativă de omor",
        "text": "Un tânăr din Lugoj, care a provocat intenţionat un accident rutier soldat cu trei victime, a fost trimis în judecată pentru tentativă de omor. Potrivit unui comunicat transmis de Parchetul de pe lângă Tribunalul Timiş, incidentul a avut loc pe 24 ianuarie 2022, când avea 19 ani.\n\n„În data de 24.01.2022, în jurul orei 15:00, pe fondul unor discuţii contradictorii cu tatăl acestuia şi cu intenţia declarată de a se sinucide, inculpatul, în timp ce conducea un autoturism cu viteză excesivă şi cu încălcarea normelor legale referitoare la depăşirea altor autovehicule pe DN6, din direcţia Caransebeş către Timişoara, la intrarea în sensul giratoriu pe autostrada A6 (unde viteza este limitată la 30 km/h, iar sensurile de mers sunt despărţite de linie dublă continuă), a intrat în coliziune cu partea din spate a unui alt autoturism, ce se deplasa în aceeaşi direcţie şi în care se aflau persoanele vătămate”, se precizează în comunicat.\n\nÎn urma impactului, autoturismul în care se aflau victimele a fost proiectat peste scuarul sensului giratoriu şi s-a rostogolit în aer, după care, în cădere, a lovit balustrada despărţitoare din metal amplasată pe marginea drumului şi s-a oprit într-un canal betonat. De asemenea, una dintre persoanele aflate în autoturism a căzut în afara acestuia.\n\n„În urma evenimentului rutier, persoanele vătămate au suferit vătămări corporale care au necesitat pentru vindecare un număr de 40 de zile de îngrijiri medicale, 30 de zile de îngrijiri medicale, respectiv 110 zile de îngrijiri medicale şi viaţa pusă în primejdie pentru persoana vătămată care a căzut din autoturism”, se mai menţionează în comunicat. (P. M.)",
        "label": "Banat"
    },
    {
        "title": "O tânără a fost rănită într-un accident produs pe drumul care leagă Lugojul de Buziaș",
        "text": "O tânără de 20 de ani a fost rănită într-un accident produs vineri seara pe drumul care leagă Lugojul de Buziaș.\n\n„Un bărbat de 70 de ani a condus un autoturism pe raza localității Sinersig, dinspre Lugoj spre Buziaș, iar la un moment dat, în dreptul intersecției cu DC 142, a pierdut controlul asupra autoturismului și a intrat în coliziune cu un autoturism condus de un tânăr de 21 de ani. În urma impactului, o tânără de 20 de ani, pasageră în autoturismul condus de tânărul de 21 de ani, a fost rănită, fiind transportată la spital în vederea acordării de îngrijiri medicale”, a anunțat IPJ.",
        "label": "Banat"
    },
    {
        "title": "Urmărire ca-n filme, cu împușcături, pe autostrada A1. Poliţiştii au încercat să oprească o maşină cu migranţi",
        "text": "Urmărire ca-n filme, cu împușcături, pe autostrada A1. Poliţiştii au încercat să oprească o maşină cu migranţi.\n\nPolițiștii de la Autostrăzi au făcut uz de armă pentru a prinde un șofer care nu a oprit, la un control de rutină, pe autostrada A1.\n\n„La data de 6 aprilie 2024, în jurul orei 23:30, în nodul rutier de la km. 503, calea 2, polițiștii Autostrăzii A1 Deva – Nădlac au efectuat un semnal regulamentar de oprire unui autovehicul, dar conducătorul acestuia nu s-a conformat, fapt pentru care s-a trecut la urmărirea acestuia pe o distanța de 18 km, între localitățile Giarmata și Remetea, până la intrarea în Timișoara. În timpul urmăririi, au fost executate 9 focuri de avertisment în plan vertical, existând indicii cu privire la săvârșirea unor infracțiuni. În sensul giratoriu de la aeroportul din Timișoara, autoturismul a intrat în coliziune cu alte două, după care s-a oprit în afara părții carosabile, inițial accidentul soldându-se doar cu pagube materiale”, au anunțat reprezentanții IPJ Timiș.\n\nPolițiștii au imobilizat și identificat conducătorul auto, un tânăr în vârstă de 24 de ani, cetățean cu dublă cetățenie română/moldovenească și 6 persoane de naționalitate străină, dar trei dintre persoanele din autoturism au reușit să fugă.\n\n„Cele 7 persoane au fost predate Inspectoratului Teritorial al Poliției de Frontieră Timișoara, pentru continuarea cercetărilor, dintre care conducătorul auto este cetățean din Republica Moldova și 6 pasageri de origine afro-asiatică (1 din Egipt, 4 din Siria, 1 din Yemen). În urma cercetărilor, polițiștii de Frontieră a constatat că cele 6 persoane de origine afro-asiatică sunt intrate legal în România și au drept de ședere legală pe teritoriul țării. De asemenea, polițiștii de frontieră efectuează cercetări sub aspectul săvârșirii infracțiunii de trafic de migranți pentru cetățeanul din Republica Moldova. Totodată, una dintre persoanele străine, pe fondul sperieturii, a fost transportată la spital, fapt pentru care Biroul Rutier Timiș a întocmit un dosar penal sun aspectul săvârșirii infracțiunii de vătămare corporală din culpă. S-a constatat ca autoturismul nu deține poliță RCA valabilă”, au mai precizat polițiștii.\n\nConducătorul auto a fost sancționat contravențional cu amendă în valoare de 4.640 de lei, pentru încălcări ale prevederilor OUG 195/2002R, i-au fost reținute plăcuțele de înmatriculare, certificatul de înmatriculare și s-a dispus suspendarea dreptului de a conduce autovehicule pe drumurile publice pe o perioada de 180 de zile.\n\nDe asemenea, procurori din cadrul Parchetului de pe langa Tribunalul Timiș au dispus punerea în mișcare a acțiunii penale față de inculpatul A.G., sub aspectul săvârșirii infracțiunii de trafic de migranți, faptă prevazută de art. 263 alin. 1, alin. 2 lit. a și b Cod Penal.\n\n„În fapt, s-a reținut că în data de 06.04.2024, în jurul orei 23.20, inculpatul A.G. a transportat cu autoturismul, de pe Autostrada A1 Deva-Nădlac până în loc. Ghiroda, la sensul giratoriu de intrare în Timișoara, un grup de 8 cetățeni de origine afro-asiatică, 4 dintre aceștia aflându-se pe bancheta din spate a autoturismului, iar 4 în portbagaj, în scopul trecerii frauduloase a frontierei de stat de către aceștia din urmă, din România în Ungaria, pe la frontiera din jud. Satu Mare, urmând ca pentru acest transport să primească suma de 150 de euro/migrant transportat. Cu această ocazie, inculpatul a fost implicat într-un accident rutier soldat cu pagube materiale, pentru prinderea inculpatului, care nu a oprit la semnalele polițiștilor, polițiștii fiind nevoiți să tragă mai multe focuri de armă în plan vertical. În data de 07.04.2024, inculpatul A.G. a fost prezentat cu propunere de arestare preventivă judecătorului de drepturi și libertăți din cadrul Tribunalului Timiș, care a admis cererea și a dispus arestarea preventiva a acestuia, pentru o perioadă de 30 de zile. Cercetările continuă în cauză și sub aspectul comiterii unor alte acte materiale, dar și sub aspectul implicării unor alte persoane în activitatea infracțională, în vederea stabilirii tuturor împrejurărilor cauzei”, se arată în comunicatul Parchetului de pe lângă Tribunalul Timiș.",
        "label": "Banat"
    },
    {
        "title": "De la spital, Buciu a ajuns la Parchetul European [România, te iubesc! Emisiunea integrală din 29 septembrie 2024]",
        "text": "S-a dus naibii noul spital de la Lugoj, în valoare de peste 151 de milioane de euro, cu care se tot lăuda Buciu.\n\nUrmăriți mai jos emisiunea „România, te iubesc!”, difuzată de Pro TV duminică, 29 septembrie 2024, ca să vedeți în ce structuri mafiote se află proiectul noului spital de la Lugoj.\n\nÎntrebarea care se pune este cum a ajuns Buciu printre acești infractori, printre acești mafioți, și de ce tocmai Buciu vrea să facă ordine în țara noastră, de ce tocmai Buciu vrea să-i dea în gât pe acești infractori, pe acești mafioți.\n\nCei care nu au urmărit emisiunea „România, te iubesc!”, difuzată de Pro TV duminică, 29 septembrie 2024, o pot vedea integral aici.",
        "label": "Banat"
    },
    {
        "title": "Lacăt pe toate oficiile Poștei Române. Ce a determinat compania să ia această decizie radicală",
        "text": "În cadrul evenimentului European Digital Commerce Summit 2024, directorul general al Poștei Române, Valentin Ștefan, a anunțat că în următorii ani, compania pe care o conduce intenționează să închidă toate oficiile poștale pe care le deține. Principalul motiv al acestei decizii este faptul că oficiile poștale nu mai sunt deloc profitabile.\n\nPoşta Română este principalul furnizor de servicii poştale la nivel naţional. Totodată, este singura companie de curierat şi servicii poştale din România care ajunge în toate zonele țării, deservind aproximativ 19 milioane de oameni.\n\nÎn prezent, compania se află în proprietatea statului român, reprezentat de Ministerul Cercetării, Inovării şi Digitalizării, care deține 93,52% din pachetul de acţiuni, şi Fondul Proprietatea, care deține 6,48% din acțiuni.\n\nPoșta Română este organizată în opt sucursale regionale care coordonează 41 de oficii județene și Oficiul Poștal Municipal București, plus Fabrica de Timbre. Compania deține o rețea de peste 5.000 de subunități poștale la nivelul întregii țări.\n\nPrezent în cadrul European Digital Commerce Summit 2024, directorul general al Poștei Române, Valentin Ștefan, a anunțat că, în următorii ani, compania intenționează să închidă toate oficiile poștale pe care le deține în prezent, aceste spații urmând să fie închiriate.\n\n„Vom închide oficiile poștale. Miza pentru care încă le ținem deschise este că totuși încă avem oameni pentru care avem o datorie morală, care și-au dedicat viața Poștei Române. Sunt oamenii care au lucrat 30-40, unii chiar 50 de ani pentru o companie și nu poți sa le spui: „de mâine caută-ți de lucru”. Așa că gradual începem să le închidem, să reducem activitatea în oficiile poștale. O să vă dau un exemplu: vindeam niște timbre pentru Ministerul Justiției care aveau o valoare de 10 bani. Pentru 10 bani, comisionul nostru era de 5%. Nu poți să ai salarii și să fii profitabil când tu faci un maxim de 2 bani din produsul pe care tu îl vinzi. Deci, miza noastră nu este acolo, sigur ne dăunează la reputație, la imagine dar oficiile poștale nu sunt profitabile și nu au niciun viitor. Deci o să le închidem, reducem activitatea, închiriem spații, facem mai mulți bani din închiriere decât din vânzarea de timbre și transformăm compania într-o companie modernă”, a declarat directorul Poștei, Române, Valentin Ștefan.\n\nReferitor la informațiile recente apărute în spațiul public care au generat interpretări eronate asupra strategiei Companiei, Poșta Română face următoarele precizări:\n\nCompania se află într-un proces amplu și continuu de transformare care urmărește adaptarea la nevoile actuale ale clienților, eficientizarea operațională și alinierea la tendințele internaționale din sectorul serviciilor poștale.\n\nPoșta Română NU ia în considerare reducerea prezenței sale în țară, prezență pe care și-a consolidat-o în ultimii ani, când pentru prima oară, în anul 2023, a reușit să aibă cel puțin un salariat în fiecare UAT din România. Închiderea oficiilor poștale NU reprezintă o prioritate pentru Compania Națională „Poșta Română” S.A. Închiderea și deschiderea de subunități poștale este un proces continuu, început în urmă cu 34 ani. Anual, aproximativ 500 subunități poștale sunt închise, în timp ce multe altele se deschid.\n\nDin contră, rețeaua de last-mile delivery reprezentată de poștași, curieri și agenți poștali este într-un proces de consolidare și modernizare, având în prezent un număr de peste 11.000 persoane.\n\nÎn declarațiile sale, Directorul General a ținut să sublinieze faptul că unele oficii poștale sunt neprofitabile și că toate companiile de poștă din Europa au adoptat o politică de reducere a prezenței teritoriale prin oficii poștale. Poșta Română se înscrie în acest trend de modernizare a companiilor de poștă prin transformarea prezenței poștale din România dintr-o prezență mixtă de subunități proprii, închiriate sau în regim de semi-franciză, într-o prezență PUDO (pick-up drop-off points) în sistem propriu sau în regim de franciză.\n\nTotodată, Directorul General a declarat că reducerea prezenței prin subunități poștale se face treptat, prin ieșirea naturală a salariaților din sistem, și nu într-un mod abrupt, așa cum s-a întâmplat în Ungaria în anul 2023 și 2024, când au fost închise peste 300 oficii, respectiv 100 oficii poștale.\n\nNeprofitabilitatea subunităților poștale este o temă serioasă care necesită o dezbatere profundă. Pentru aproape 1.000 ghișee poștale rurale, venitul mediu lunar este de aproximativ 1.700 lei, la o cheltuială de aproximativ 8.000 lei / lună. În același timp, subunitățile urbane profitabile vor beneficia de modernizare și adaptare la cerințele clienților noștri.\n\nUnul dintre obiectivele principale ale conducerii Companiei Naționale “Poșta Română” este acela de a asigura un management performant și de a crește constant veniturile companiei prin decizii economice potrivite, care să nu afecteze în mod negativ beneficiarii direcți, ci, dimpotrivă, să genereze resurse suplimentare care să fie reinvestite în modernizarea, transformarea și adaptarea companiei la una a viitorului, așa cum s-a întâmplat în ultimii ani.",
        "label": "Banat"
    },
    {
        "title": "Controale pe șosele: 243 de amenzi și 25 de dosare penale",
        "text": "Polițiștii rutieri și cei de ordine publică au acționat pe principalele artere din județul Timiș, pentru creșterea gradului de disciplină rutieră, pentru combaterea consumului de alcool/droguri la volan, scopul fiind de a reduce numărul victimelor provenite din accidentele rutiere.\n\nCu acest prilej, polițiștii au controlat 682 de autovehicule, au legitimat 710 persoane și au constatat 28 de infracțiuni rutiere.\n\nDe asemenea, au fost efectuate 510 testări cu aparatul etilotest și 45 cu aparatul drugtest.\n\nÎn urma celor constatate, au fost aplicate 243 de sancțiuni contravenționale, dintre care 115 au fost aplicate pentru nerespectarea regimului legal de viteză.\n\nAu fost scoși din trafic, reprezentând un potențial pericol pentru ceilalți participanți, 40 de conducători auto. Acestora le-a fost suspendat dreptul de a conduce autovehicule pe o perioadă de timp, conform legii.\n\nAu fost oprite din a circula pe drumurile publice 19 autovehicule care nu prezentau siguranță în trafic. Astfel, certificatele de înmatriculare ale celor 19 autovehicule au fost retrase până la remedierea problemelor constatate.\n\nPentru 25 de conducători auto au fost întocmite dosare penale:\n• 7 pentru conducerea unui autovehicul sub influența alcoolului,\n\nÎn cazul a 3 conducători au reieșit indicii cu privire la posibila prezența a substanțelor psihoactive, cercetările fiind continuate.\n\nÎn continuare, polițiștii vor fi în stradă pentru protejarea cetățenilor prin scoaterea din trafic a participanților care reprezintă un potențial pericol pentru siguranța rutieră.",
        "label": "Banat"
    },
    {
        "title": "O nouă ediție a Festivalului Etniilor la Muzeul Satului Bănățean",
        "text": "Parada etniilor, spectacol de teatru pentru copii, atelier de amintiri, karaoke, atelier de pictură și coregrafie, degustări de produse gastronomice tradiționale și spectacol folcloric multietnic\n\nCentrul de Cultură și Artă al Județului Timiș dă startul celui mai așteptat eveniment al verii, Festivalul Etniilor, ediția a XXIII-a, 2024, la Muzeul Satului Bănățean, duminică, 16 iunie 2024, începând cu ora 16:00.\n\nSârbi, bulgari, evrei, maghiari, rromi, ucraineni, slovaci, germani și machedoni vor recrea atmosfera Banatului de altădată la Muzeul Satului Bănățean din Timișoara. Într-un format nou, Festivalul Etniilor vă propune un eveniment divers cu ateliere de dansuri, karaoke, teatru pentru copii, atelier de amintiri, atelier de pictură, degustări de produse tradiționale, spectacol folcloric și multe surprize. 9 etnii vor aduce pe scena de la Muzeul Satului Bănățean frumusețea costumelor tradiționale, a dansurilor și a cântecelor tradiționale. Iubitorii tradițiilor bănățene vor putea admira parada etniilor la ora 16:00, teatrul pentru copii și să-și creeaze propriile fotografii la atelierul cu amintiri. La ora 17:00 spectacolul debutează cu o horă, la care sunt invitați toți participanții, iar concomitent, cei mai îndrăzneți participanți sunt invitați la karaoke și dansuri tradiționale, precum și la atelierul de pictură sau la degustarea de produse tradiționale din gastronomia multietnică bănățeană.\n\nEvenimentul este prezentat de Tania Stavilă Țunaș și este organizat de Centrul de Cultură și Artă al Județului Timiș, coordonat de Liliana Laichici, manager, în parteneriat cu Muzeul Satului Bănățean și Teatrul Merlin, cu susținerea financiară a Consiliului Județean Timiș.",
        "label": "Banat"
    },
    {
        "title": "Principalul suspect în cazul profanării de morminte din localitatea Remetea-Luncă",
        "text": "Un bărbat, de 47 de ani, a fost dus la audieri, fiind principalul suspect în cazul profanării de morminte din două cimitire din localitatea Remetea-Luncă.\n\nPolițiștii din Făget au efectuat o percheziție la domiciliul bărbatului, de unde au ridicat medii de stocare și mai multe bunuri.\n\n„Având în vedere sesizarea efectuată în data de 3.04.2024 cu privire la profanarea de morminte din localitatea Remetea-Luncă, județul Timiș, polițiștii Secției 10 Rurale Făget au efectuat verificări în acest sens, iar la data de 5.04.2024 a fost efectuată o percheziție domiciliară în localitatea Remetea-Luncă la locuința unui bărbat, în vârstă de 47 de ani, bănuit de comiterea faptei”.\n\nÎn urma percheziției, polițiștii au ridicat medii de stocare și bunuri susceptibile a fi folosite la comiterea faptei.",
        "label": "Banat"
    },
    {
        "title": "La 100 de ani, Nicolae Streian a așteptat la rând ca să voteze [FOTO]",
        "text": "Cum spuneam într-un articol publicat mai devreme, veteranul de război Nicolae Streian și-a anunțat intenția de a vota, la venerabila vârstă de 100 de ani.\n\nDeși se deplasează greu, domnia sa a refuzat urna mobilă și a ținut să meargă personal la Secția de votare nr. 208, din incinta Liceului Teoretic „Iulia Hasdeu”, unde a așteptat la rând, alături de ceilalți lugojeni, ca să intre la vot.\n\nA votat în jurul orei 9.30, ca să dea un exemplu de datorie civică și să-i determine pe tineri să meargă la vot și să voteze pentru viitorul orașului lor.",
        "label": "Banat"
    },
    {
        "title": "„Suflet vechi, Voci noi”, o seară dedicată tradiției, printr-o reinterpretare emoționantă a folclorului românesc.",
        "text": "Pe 14 noiembrie 2024, de la ora 19:00, Casa de Cultură „Traian Grozăvescu” Lugoj organizează un eveniment cultural deosebit, intitulat „Suflet vechi, Voci noi”, care va celebra și reînnoi tradițiile folclorice românești. Acesta va fi un omagiu adus legăturii adânci dintre generații, un moment în care trecutul întâlnește prezentul, iar patrimoniul cultural este transmis cu respect și pasiune noilor voci și talente ale Lugojului.\n\nSpectacolul va aduna pe aceeași scenă tinerii artiști ai Ansamblului Folcloric „Lugojana” și ai Ansamblului Folcloric de Copii „Lugojana”, care vor interpreta dansuri și cântece populare, aducând o viziune proaspătă asupra tradiției. Aceștia vor pune în valoare frumusețea autenticității și profunzimea emoțională a folclorului, într-o manieră contemporană, dar fidelă rădăcinilor culturale.\n\nVor urca pe scenă mari soliști vocali ai folclorului românesc: Nicoleta Voica, Dorin Biriș Coșbuc și Andreea Dragoman, a căror prezență va adânci impactul emoțional al serii. Fiecare dintre aceștia, cu vocile lor inconfundabile, va reda tradițiile românești într-o formă autentică și pură, capabilă să atingă sufletele celor prezenți.\n\nSub îndrumarea maestrului Ionel Groza, instrumentiștii vor aduce la viață sunetele străvechi ale muzicii populare, îmbinându-le cu accente moderne, într-o fuziune de o mare delicatețe artistică. Fiecare melodie va fi un dialog între trecut și prezent, între tradiție și inovație, între rădăcinile adânci ale folclorului și ritmurile contemporane.\n\nUn alt moment special al serii va fi reprezentat de participarea Ansamblului KUD „VETERANII” al Uniunii Sârbe din Timișoara, care va adăuga o dimensiune multiculturală evenimentului, arătând cum folclorul poate construi punți între culturi, întărind ideea că tradițiile, indiferent de proveniență, au un limbaj universal.\n\nAccesul la eveniment este gratuit, dar locurile sunt limitate, iar invitațiile pot fi rezervate pe www.entertix.ro sau direct la casieria Teatrului Municipal „Traian Grozăvescu”, de luni-vineri, între orele 12:00 – 14:00.\n\n„Suflet vechi, Voci noi” nu este doar un spectacol, ci un act de păstrare a identității noastre culturale, un apel emoționant de a ne conecta cu rădăcinile noastre și de a le transmite mai departe cu demnitate și respect. Este un moment în care tradiția folclorică este privită cu recunoștință și prețuire, dar în același timp este reintegrată în contemporaneitate, acoperind o paletă largă de emoții care vor rămâne vii în sufletele celor prezenți.\n\nCasa de Cultură „Traian Grozăvescu” Lugoj iși continuă misiunea de a promova valorile tradiționale, dar și de a sprijini dezvoltarea noilor forme de exprimare artistică.",
        "label": "Banat"
    },
    {
        "title": "Yvonne va susține un concert special, pe 1 iunie, alături de Lora și Olivia Addams",
        "text": "Artista timișoreană Yvonne promite un concert incediar, pe 1 iunie, alături de Lora și Olivia Addams.\n\nNoua stea pop din orașul de pe Bega, Yvonne, va susține un nou concert alături de trupa ei, iar de această dată evenimentul este programat pe 1 iunie în Parcul George Enescu din Lugoj, cu ocazia festivalului Weekend în Familie.\n\nCu această ocazie, Yvonne promite o performanță live plină de energie și un spectacol în care publicul este invitat să dea frâu liber bucuriei și să simtă vibrațiile minunate venite dinspre scenă.\n\nÎn cadrul evenimentului și-au mai anunțat prezența încă două nume cât se poate de cunoscute din scena pop din România, mai exact, Lora și Olivia Addams. Cu această ocazie, publicul lugojean, dar nu numai, este invitat la un maraton sonor incitant servit de trei dintre cele mai în vogă artiste din țară.\n\nTot cu această ocazie, “Should Have Listened”, cel mai recent single lansat de Yvonne va fi prezentat într-o interpretare live cu totul specială. Compoziția a avut parte de o primire excelentă din partea publicului, care la precedentul concert pe care artista l-a susținut în Cluj-Napoca a avut chiar o reacție entuziasmantă, dar și de presa de specialitate din România.\n\nDespre prestațiile live și așteptările pe care încearcă să le imprime publicului, Yvonne declara într-un interviu recent că “pot readuce plăcerea și energia muzicii live, pentru că acolo se creează conexiunile adevărate și vreau să încurajez asta mult.”\n\nStilul abordat de Yvonne este un pop-rock cu rădăcini adânci în muzica electronică, artista încercând, în acest fel, să mascheze mesajul ușor melancolic din spatele versurilor, într-o mantie melodică ce transpune ascultătorul într-o lume mai cu seamă veselă.\n\nCert este că, publicul care va lua parte la concertul de pe 1 iunie are posibilitatea să descopere un univers creativ emergent, cu o vibrație aparte, gata să erupă în emoții pe cât de intense pe atât de plăcute.",
        "label": "Banat"
    },
    {
        "title": "Un șofer de 58 de ani și-a pierdut viața, după ce a intrat cu mașina în gardul unei case",
        "text": "Un bărbat de 58 de ani din Mâtnic și-a pierdut viața, în urma unui grav accident de circulație, care a avut loc pe DJ 681, după ce a intrat cu mașina în gardul casei parohiale din localitatea Surducu Mic, comuna Traian Vuia.\n\nMai mulți martori susțin că bărbatul nu a avut nicio reacție într-o curbă extrem de periculoasă. Șoferul a fost scos din mașină cu ajutorul câtorva localnici, însă nu a mai putut fi salvat.\n\n„Un bărbat, în vârstă de 58 de ani, a condus un autoturism pe DJ 681, în localitatea Surducul Mic, iar la un moment dat, într-o curbă la stânga, a intrat în coliziune cu un imobil de pe strada Principală din localitate. În urma impactului, a rezultat decesul conducătorului auto”, a anunțat IPJ Timiș.\n\nPolițiștii au întocmit un dosar penal sub aspectul săvârșirii infracțiunii de ucidere din culpă. Conform mai multor martori, nu este exclus ca bărbatului să i se fi făcut rău la volan.\n\nTrupul neînsuflețit a fost transportat la morgă, astfel că medicii legiști vor stabili exact împrejurările în care bărbatul a murit.",
        "label": "Banat"
    },
    {
        "title": "Un tânăr a ajuns la spital după ce a intrat cu motocicleta într-o mașină",
        "text": "Un tânăr de 23 de ani a fost rănit și a ajuns la spital după ce a intrat cu motocicleta într-o mașină ce se deplasa pe același sens de mers. Polițiștii au deschis acum un dosar penal.\n\nAccidentul, spun polițiștii, s-a produs în momentul în care un tânăr în vârstă de 23 de ani, care conducea o motocicletă pe DN 6, pe Centura Lugoj, dinspre Timișoara înspre Lugoj, a intrat în coliziune cu un autoturism, care se deplasa pe același sens de mers, condus de către un bărbat în vârstă de 31 de ani.\n\nÎn urma impactului, tânărul în vârstă de 23 de ani a fost rănit. El a fost transportat la spital în vederea acordării de îngrijiri medicale.\n\nÎn cauză, conform procedurii, oamenii legii au deschis un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Veteranul Nicolae Streian votează la 100 de ani. Tu ce faci cu viitorul orașului tău?",
        "text": "Veteranul Nicolae Streian și-a anunțat intenția de a vota, la venerabila vârstă de 100 de ani. Domnia sa va fi prezent între orele 9.30 – 10, la Secția de votare nr. 208, din incinta Liceului Teoretic „Iulia Hasdeu”, str. Victor Vlad Delamarina nr. 1.\n\nE un gest prin care dl Streian încearcă să-i determine pe tineri să meargă la vot și să voteze pentru viitorul orașului lor.\n\nÎn condițiile în care, la scrutinul de acum patru ani, la Lugoj prezența la vot a fost de doar 36.14%, sub nivelul județului (43.21%) și mult sub nivelul prezenței la nivel național (46.03%), pentru o reprezentare cât mai corectă a exercitării acestui act democratic, prezența la vot a lugojenilor la alegerile de astăzi nu e numai un drept, ci și o obligație cetățenească.\n\nNu lăsa ca o treime dintre concetățenii tăi să-ți decidă viitorul! Mergi la vot!\n\n Mergi la vot și votează pentru viitorul orașului tău!",
        "label": "Banat"
    },
    {
        "title": "Un autoturism a fost lovit de un tir, pe DN 6, la Chizătău",
        "text": "Un bărbat de 78 de ani a ajuns la spital după ce autoturismul pe care îl conducea a fost lovit de un tir, pe drumul care leagă Lugojul de Timișoara.\n\n„Bărbatul conducea un autoturism pe DN 6 în localitatea Chizătău, iar la un moment dat a efectuat viraj la stânga către localitatea Crivobara, moment în care a intrat în coliziune cu un tir care circula regulamentar dinspre Lugoj spre Timișoara. În urma impactului, conducătorul autoturismului a fost rănit și transportat spital”, a anunțat IPJ Timiș. Polițiștii au întocmit un dosar sub aspectul săvârșirii infracțiunii de vătămare corporală din culpă. (P. M.)",
        "label": "Banat"
    },
    {
        "title": "Ștefan Hrușcă, recital de colinde",
        "text": "Pentru mii de români, cei care umplu, an de an, sălile de spectacole din toată țara, sărbătorile Crăciunului sunt de neînchipuit fără vocea caldă, neaoșă, inconfundabilă a lui Ștefan Hrușcă. De peste trei decenii, artistul devenit simbolul colindelor românești autentice revine în România și străbate dintr-un capăt în alta țara în turneul devenit tradițional, cu urări creștinești și nostalgice colinzi ale vremilor de dedemult. În acest an, Ștefan Hrușcă va concerta pe scena Operei Naționale Române din Timișoara luni, 9 decembrie, de la ora 20: 00.\n\n„Pentru Hrușcă, fiecare colind este o mărturie a rădăcinilor noastre spirituale, o legătură între trecut și prezent care ne unește prin credință și dragoste de neam. Fiecare spectacol al său devine un moment de introspecție și regăsire, o oază de liniște în mijlocul agitației moderne. În acest an, Hrușcă ne surprinde cu o selecție specială de colinde, unele binecunoscute și iubite de toată lumea, altele mai puțin ascultate, dar la fel de pline de semnificații și farmec. Vocea sa profundă și vibrantă, alături de armoniile colindelor tradiționale, ne readuc în suflet acea atmosferă pură a sărbătorilor de altădată. Cu fiecare concert, Ștefan Hrușcă ne reamintește că, dincolo de daruri și fast, Crăciunul este despre căldura din inimi, despre familie și credință, și mai ales despre comuniunea cu cei dragi, indiferent de distanțele care ne despart. De-a lungul anilor, colindele sale au devenit un adevărat ritual al sărbătorilor de iarnă, fără de care mulți români nu ar putea simți pe deplin spiritul Crăciunului. Cu fiecare interpretare, Hrușcă ne reînnoiește speranța, ne aduce împreună și ne face să simțim că, oriunde ne-am afla, Crăciunul e în inima fiecăruia dintre noi”, subliniază organizatorii evenimentului.\n\nCelebrul cantautor îi va avea alături, în recitalul său, pe percuționistul Mario Florescu și pe Radu Rotaru (claviaturi). Cei ce doresc să regăsească magia colindelor alături de Ștefan Hrușcă și să se lase purtați de povestea cântecelor sale și bucuria sărbătorilor, biletele pentru recitalul său la Timișoara sunt aici: https://proticket.ro/ticketsys-event/stefan-hrusca-recital-de-colinde-timisoara/ .",
        "label": "Banat"
    },
    {
        "title": "Un polițist de 21 de ani a murit în Postul de Poliție",
        "text": "Un agent de poliție, în vârstă de 21 de ani, a murit în timp ce se afla la serviciu. Tragedia a avut loc, joi seara, în localitatea Ghizela.\n\n„La data de 07.11.2024, în jurul orei 22:00, IPJ Timiș a fost sesizat cu privire la faptul că unui agent de poliție, în vârstă de 21 ani, în timp ce se afla în serviciu, în Postul de Poliție Ghizela, i s-a făcut rău și a leșinat în toaletă. Colegul de patrulă i-a aplicat manevre de resuscitare până la sosirea cadrelor medicale care au preluat procedeul, după o oră fiind declarat decesul”, a anunțat IPJ Timiș.\n\nDin primele verificări s-a stabilit că tânărul polițist nu era cunoscut cu afecțiuni medicale. Polițistul era încadrat din decembrie 2023, după ce a absolvit Școala de Agenți de Poliție „Vasile Lascăr” din Câmpina. (P. M.)",
        "label": "Banat"
    },
    {
        "title": "Polițiștii, în acțiune! 287 de sancțiuni pe autostrada A1",
        "text": "Polițiștii Biroului de Poliție Autostradă A1 Deva-Nădlac, împreună cu reprezentanți ai R.A.R. și I.S.C.T.R. Arad și Timiș, au desfășurat o acțiune pentru prevenirea și combaterea cauzelor accidentelor rutiere grave.\n\nÎn cadrul acțiunii au fost aplicate 287 de sancțiuni contravenționale, în valoare de 165.000 de lei, dintre care 131 pentru nerespectarea perioadelor de conducere și odihnă, 28 pentru depășirea vitezei legale, 12 pentru nepurtarea centurii de siguranță, 2 pentru efectuarea de depășiri neregulamentare, 31 pentru defecțiuni tehnice, iar 83 pentru alte abateri.\n\nTotodată au fost reținute 5 permise de conducere (2 pentru depășiri neregulamentare, 1 pentru circulație nejustificată pe banda de urgență a autostrăzii și 2 pentru alte abateri) și retrase 22 certificate de înmatriculare.\n\nÎn cadrul aceleiași acțiuni, a fost depistat un șofer care transporta 635 kg. de carne de porc refrigerată pe ruta Timișoara-Arad, având aparatura tahograf defectă și fără diagramele ultimelor 28 de zile. Operatorul de transport a fost sancționat contravențional cu suma de 10.000 lei conform OG 37/2007.\n\nDe asemenea, s-a constatat că vehiculul nu avea act de igienizare și dezinfecție, iar instalația frigorifică era defectă, menținând temperatura la 23°C, întrerupând lanțul frigorific al cărnii. A.N.S.V.S.A. dispunând distrugerea mărfii și sancționarea firmei cu 52.000 lei.\n\nAceste măsuri ferme subliniază faptul că abaterile grave de la regulile de circulație sunt tratate cu maximă seriozitate și că autoritățile sunt hotărâte să protejeze viețile participanților la trafic.\n\nBrigada Autostrăzi își reafirmă angajamentul de a îmbunătăți siguranța rutieră și îndeamnă toți participanții la trafic să respecte cu strictețe regulile și normele în vigoare.",
        "label": "Banat"
    },
    {
        "title": "Doi bărbați au fost arestați după ce unul dintre ei l-a lovit pe celălalt cu un obiect în cap și a ajuns la spital",
        "text": "Polițiștii au intervenit, miercuri seara, pentru a aplana un scandal izbucnit între doi bărbați, pe strada Aurel Vlaicu, din Buziaș.\n\nAjunși la fața locului, polițiștii au constatat că între doi bărbați ar fi avut loc un conflict spontan, iar bărbatul de 39 de ani l-ar fi lovit pe cel în vârstă de 22 de ani cu un obiect contondent în zona capului.\n\nTânărul agresat a fost transportată la spital în vederea acordării îngrijirilor medicale de specialitate, iar bărbatul în vârstă de 39 de ani se află la sediul poliției în vederea audierii.\n\nPolițiștii efectuează cercetări pentru stabilirea întregii situații de fapt și dispunerea măsurilor legale în consecință.",
        "label": "Banat"
    },
    {
        "title": "De ce este avantajos un serviciu de rent a car | BĂNĂȚEANUL",
        "text": "Mobilitatea eficienta si accesibila este tot mai necesara in viata urbana moderna, iar inchirierea de masini ofera o alternativa convenabila si flexibila pentru calatori, fie ca sunt turisti, oameni de afaceri sau localnici. In Bucuresti, capitala intens circulata a Romaniei, agentiile de inchirieri auto au castigat teren prin servicii variate si accesibile pentru toate tipurile de bugete, oferind de asemenea optiuni de preluare rapida a masinii din puncte cheie, cum ar fi Aeroportul Otopeni.Flexibilitatea este probabil cel mai mare avantaj al serviciilor de inchirieri auto , permitand clientilor sa aleaga perioada exacta de care au nevoie – fie ca vor o masina pentru o zi, o saptamana sau chiar o luna. Inchirierea unei masini reduce astfel cheltuielile si grijile asociate intretinerii unui vehicul personal, ceea ce reprezinta un beneficiu semnificativ mai ales pentru cei care calatoresc ocazional. In plus, acest tip de mobilitate este ideal pentru cei care viziteaza Bucurestiul in scopuri turistice sau de afaceri, oferindu-le libertatea de a se deplasa fara constrangeri. De la vehicule mici si economice la masini de lux si SUV-uri, oferta este variata, iar multe companii pun accent pe transparenta in privinta preturilor si a termenilor contractuali, eliminand riscul costurilor ascunse.Companiile de inchirieri auto din Bucuresti ofera o gama larga de modele care se potrivesc oricarui buget. Pentru cei care cauta o solutie economica, exista optiuni accesibile, cu consum redus de combustibil si preturi de inchiriere mai mici. Pe de alta parte, pentru clientii care doresc mai mult confort si eleganta, sunt disponibile masini de lux, SUV-uri spatioase si chiar modele electrice.Diversitatea ofertelor permite astfel oricarui client sa aleaga varianta potrivita pentru nevoile sale. In plus, agentiile de inchirieri auto din Bucuresti ofera numeroase facilitati, de la oferte speciale pana la optiuni de inchiriere pe termen lung, ceea ce transforma acest serviciu intr-o solutie accesibila pentru o gama larga de utilizatori.Bucurestiul reprezinta un punct central pentru inchirierile auto din Romania, iar agentiile locale s-au adaptat rapid la cerintele pietei. Cu o crestere constanta a cererii, agentiile din capitala au inceput sa ofere servicii personalizate, pachete avantajoase si o gama diversificata de masini, atragand atat vizitatorii romani, cat si straini. Simplificarea procesului de inchiriere prin optiuni online si transparenta in ceea ce priveste costurile sunt beneficii pe care multe agentii le-au implementat pentru a atrage clienti si pentru a creste nivelul de satisfactie. In plus, clientii care aleg inchirierile auto in Bucuresti beneficiaza de multe ori de servicii de livrare in diverse puncte ale orasului, inclusiv la aeroport, ceea ce sporeste confortul.Pentru cei care ajung in Romania prin Aeroportul Otopeni, serviciile de inchirieri auto sunt foarte avantajoase. Majoritatea agentiilor ofera posibilitatea ridicarii vehiculului direct din aeroport, astfel incat clientii sa poata evita transportul public sau asteptarea unui taxi. Aceasta optiune este ideala pentru cei care doresc sa economiseasca timp si sa se bucure de o experienta de calatorie confortabila si sigura de la bun inceput.In plus, unele companii pun la dispozitia clientilor servicii de inchiriere cu sofer , un aspect deosebit de util pentru turistii care prefera confortul deplasarilor private. Astfel, inchirierile auto din Otopeni devin o alegere convenabila si rapida pentru vizitatorii care au nevoie de o mobilitate usoara si flexibila inca de la sosirea pe aeroport.Pentru turistii care doresc sa exploreze Romania in voie, inchirierea unei masini reprezinta o solutie ideala. Departe de orarele stricte ale transportului public, turistii se pot bucura de libertatea de a-si crea propriul itinerar si de a vizita atractii turistice din intreaga tara, de la orase istorice pana la peisaje naturale spectaculoase. In plus, pachetele de inchiriere includ adesea asigurare si asistenta rutiera, astfel incat turistii sa se poata bucura de calatorie fara grija unor eventuale probleme. Aceste servicii asigura o calatorie sigura si confortabila, iar costurile sunt optimizate pentru cei care doresc sa se bucure de o experienta flexibila, dar accesibila.Pentru a beneficia de o experienta de inchiriere fara neplaceri, este important sa alegem o companie cu un portofoliu de recenzii pozitive si cu transparenta in ceea ce priveste conditiile contractuale. Primul pas este compararea ofertelor de pe piata si informarea asupra tarifelor practicate, pentru a ne asigura ca acestea corespund nevoilor noastre. Este util sa analizam si politica de asigurare, inclusiv limita de kilometraj si politica de combustibil, pentru a evita eventuale costuri suplimentare. Alegerea unei companii de inchirieri auto de incredere aduce un plus de siguranta si ne asigura ca vom beneficia de o experienta placuta si confortabila.Serviciile de inchirieri auto din Bucuresti si Otopeni s-au dezvoltat pentru a raspunde nevoilor in continua schimbare ale pietei, oferind solutii de mobilitate moderne, flexibile si usor accesibile. Inchirierea unei masini este o optiune ideala atat pentru oamenii de afaceri, cat si pentru turistii care doresc sa se bucure de o calatorie personalizata. Agentiile de inchirieri auto pun la dispozitia clientilor o gama larga de modele, pachete adaptate diferitelor bugete si optiuni de livrare din puncte cheie, cum ar fi aeroportul Otopeni. Astfel, inchirierea unei masini devine o solutie de mobilitate confortabila, convenabila si adaptata nevoilor oricarui tip de calator.",
        "label": "Banat"
    },
    {
        "title": "Nicu Bădina, cetățean de onoare al Raionului Nisporeni",
        "text": "O delegație a Consiliului Județean Timiș s-a aflat în vizită, în zilele de 21 și 22 septembrie, în Republica Moldova, informează expressdebanat.ro. Duminică 22 septembrie, la împlinirea a zece ani de la semnarea parteneriatului dintre Județul Timiș și Raionul Nisporeni, a avut loc o primă ședință comună a consilierilor județeni și raionali din cele două țări.\n\nCu acest prilej, consilierului județean Nicu Bădina i-a fost înmânată diploma de cetățean de onoare al Raionului Nisporeni „în semn de respect și apreciere pentru contribuția esențială la cristalizarea relațiilor dintre Raionul Nisporeni, Republica Moldova și Județul Timiș, România”.\n\nDemn de remarcat este că Nicu Bădina este cetățean de onoare și al orașului Nisporeni, înfrățit cu Lugoj, colaborarea fiind începută încă din anul 2000.\n\n„Este un titlu care mă onorează și mă responsabilizează. Acest lucru nu s-ar fi petrecut fără implicarea tuturor factorilor de decizie din administrația timișeană și a muncii în echipă timp de peste 24 de ani. Vă asigur că voi continua misiunea care mă onorează. Pe viitor, împreună cu președintele Consiliului Județean Timiș și consilierii județeni, vom dezvolta noi proiecte de cooperare, de sprijin și ajutor frățesc, iar prin puterea și priceperea noastră vom merge mai departe, mai bine și mai sigur. Cu credință în bunul Dumnezeu vă transmit bucurie, liniște sufletească și împlinirea tuturor dorințelor în plan personal și familial”, a precizat Bădina.\n\nTot în cadrul ședinței comune, s-au acordat diplome consilierilor județeni din Timiș și consilierilor raionali din Nisporeni și s-a făcut un schimb de plachete cu prilejul aniversării a zece ani de parteneriat între cele două unități administrative.\n\nDe asemenea, în ziua anterioară ședinței comune, delegația timișeană a vizitat orașul Chișinău, dar și Crama din Mileștii Mici, ale cărei beciuri subterane sunt înscrise în Cartea Recordurilor. O altă vizită a avut loc la Mănăstirea Hîncu, unde se află, spre finalul construcției, cea mai mare biserică ortodoxă din Republica Moldova.",
        "label": "Banat"
    },
    {
        "title": "Festivalul toamnei la Școala Gimnazială Nr. 2 Lugoj",
        "text": "După tradiție, în fiecare toamnă, la finele lunii octombrie, la ceas de sărbătoare, Școala Gimnazială Nr. 2 Lugoj celebrează atât propriile începuturi, cât și prezentul, gândindu-se, cu speranță, la viitor.\n\nÎn acest an a fost la fel. A fost ZIUA ȘCOLII, un eveniment care a însemnat mai mult decât o zi cu activități organizate minuțios, a fost o zi în care, la 44 de ani de la începutul educației în această școală, s-a sărbătorit prin activități nonformale, cu elevi și dascăli care s-au bucurat să fie împreună, alături de personalul școlii, părinți inimoși și parteneri educaționali de nădejde.\n\nZiua Școlii a fost un moment cu o încărcătură emoţională deosebită. Cu gândul la aceasta, cu sufletele deschise şi un soare generos deasupra noastră, toată suflarea școlii a participat la FESTIVALUL TOAMNEI, activitatea dedicată acestui moment de sărbătoare. Îmbrăcați în port popular, cu ii de o lucrătură ce nu poate decât să emoționeze prin vechime și frumusețe, actorii ceremoniei au impresionat prin organizarea evenimentului: ateliere și standuri tematice în curtea școlii, activități demonstrative deosebite în clasele ciclului primar și programul artistic cu care am obișnuit comunitatea – cântece populare și flashmob-ul tematic.\n\nActivitățile atelierelor au fost inițiate și coordonate de către elevii claselor gimnaziale, care au invitat la experimente chimice spectaculoase, pictură pe față, dansuri populare, ateliere de sculptat și ornat dovlecii toamnei, de construit ornamente și animale din fructe și legume, ateliere de științe, photocorner tematic, expoziție cu produse specifice toamnei și multe, multe jocuri, cu sprijinul „Mașinii Prieteniei” venită tocmai de la Arad.\n\nNe-am adunat să sărbătorim viața, toamna și bogăția ce o aduce. Peste Școala Nr. 2 Lugoj au trecut 44 de ani, timp în care generații întregi și-au pus aici bazele educației. Iar astăzi, o parte dintre foștii elevi au revenit în bănci unde, alături de actualii elevi, de părinții lor, de foști colegi, de comunitate, am depănat amintiri, am revăzut oameni dragi.\n\nAm sărbătorit, am cântat, am dansat, am meşteşugit şi ne-am bucurat alături de invitaţii noştri, reprezentanţi ai Inspectoratului Şcolar Judeţean, insp. Daniela Buzatu, protopop Ionuț Furdean, directori al școlilor și liceelor din Lugoj, preșcolari de la Grădinițele PP Nr. 4, PP Nr. 5, PN Nr. 2 și Darova și părinții acestora, reprezentanți ai comunității locale.\n\nOmul sfințește locul! Prin eforturile noastre, să dea Domnul să avem generații de elevi care să spună cu mândrie: „Și eu am fost elev al Școlii Gimnaziale Nr. 2 Lugoj!” Să nu uităm că viitorul aparţine cu adevărat acelora care cred în frumuseţea propriilor vise şi au dorinţa de a le urma!\n\nLa mulți ani plini de satisfacții elevilor, dascălilor și tuturor celor care fac parte din colectivul acesta minunat!",
        "label": "Banat"
    },
    {
        "title": "Inchirieri masini fara limita de km | BĂNĂȚEANUL",
        "text": "Pentru a oferi o experienta sigura si confortabila, majoritatea companiilor de inchirieri auto din Bucuresti investesc semnificativ in mentenanta flotei si in siguranta vehiculelor. Masinile sunt verificate periodic, iar echipele tehnice se asigura ca fiecare vehicul respecta standardele de calitate si siguranta. In plus, dotarile moderne de siguranta, precum airbag-urile, sistemele de asistenta la franare si sistemele de stabilitate sunt standarde in majoritatea masinilor oferite.\n\nIn concluzie, serviciile de inchirieri auto din Bucuresti reprezinta o optiune ideala de mobilitate pentru localnici si turisti deopotriva. Diversitatea de modele disponibile, flexibilitatea pachetelor de inchiriere si siguranta oferita fac din inchirierea auto o alegere accesibila si practica. In plus, optiunea de a inchiria o masina direct din Otopeni permite turistilor sa calatoreasca imediat dupa sosire, aducandu-le confort si economisindu-le timp.",
        "label": "Banat"
    },
    {
        "title": "Centenarul Corului Mixt al Bisericii Baptiste Harul Lugoj",
        "text": "Biserica Baptistă „Harul” Lugoj, str. Plopilor, nr. 10, invită lugojenii și nu numai la celebrarea Centenarului Corului Mixt al Bisericii Baptiste Harul. Evenimentul va avea loc la Biserica Harul din Lugoj, Str. Plopilor nr.10, duminică, 17 Noiembrie 2024, între orele: 9.30-12 și 17-19. Vor cânta corurile reunite: cel actual și corul „B”. Corul actual este format din 75 de persoane, iar cel vechi, corul „B”, din 50 de persoane, care au cântat de-a lungul timpului în ansamblul coral.\n\nDirijori vor fi Claudia Cretiu și Beniamin Tosity, din California, L.A.\n\n„Vă invităm și vă așteptăm cu mare bucurie pe toți. În mod special, îi invităm pe toți cei care au activat de-a lungul timpului în Corul Mixt al Bisericii Baptiste „Harul” din Lugoj să se alăture actualilor coriști pentru a celebra împreună 100 de ani de la înființarea corului”, au transmis organizatorii evenimentului. Denisa GREGA",
        "label": "Banat"
    },
    {
        "title": "Un BMW a luat foc în apropiere de Lugoj. Două persoane s-au salvat în ultimul moment",
        "text": "Un autoturism marca BMW a fost distrus de flăcări, în apropiere de Lugoj. Două persoane care se aflau în mașină au reușit să se evacueze înainte ca întregul autoturism să ardă ca o torță.\n\nUn polițist aflat în timpul liber i-a ajutat pe șofer și pasager să se îndepărteze de mașina în flăcări și a blocat circulația până la sosirea echipajelor de pompieri.\n\nȘoferul a oprit mașina pe dreapta după ce a simțit miros de fum venind din sistemul de ventilație.\n\nMai mulți șoferi aflați în trafic au încercat să stingă flăcările, însă fumul și căldura degajată nu le-au permis să intervină astfel încât să stingă focul.\n\nPompierii militari din Lugoj au intervenit cu o autospecială cu apă și spumă și au stins focului în câteva minute. (P. M.)",
        "label": "Banat"
    },
    {
        "title": "Încă un bărbat s-a înecat în râul Timiș",
        "text": "Incident tragic, duminică după-masă, la Lugoj. Un bărbat a fost văzut plutind pe râul Timiș, în zona Plopi. A fost scos la mal, dar nu a răspuns manevrelor de resuscitare.\n\nPolițiștii lugojeni au fost sesizați duminică după-masă, în jurul orei 17:28, cu privire la faptul că o persoană plutea pe râul Timiș, în zona Plopi, din Lugoj.\n\nEste vorba de un bărbat, în vârstă de 55 de ani, din Lugoj, care ar fi intrat în râu, deși nu știa să înoate. Bărbatul a dispărut sub apă și, după câteva minute, a ieșit la suprafață la o sută de metri distanță, din păcate fără viață.\n\n„Polițiștii lugojeni au fost sesizați cu privire la faptul că o persoană plutea pe râul Timiș, în zona Plopi, din Lugoj. Acesta a fost scos la mal și resuscitat conform procedurilor, dar nu a răspuns, fiind declarat decedat. În urma verificărilor efectuate de polițiști, s-a stabilit că este vorba de un bărbat, în vârstă de 55 de ani, din Lugoj care ar fi intrat în râu să înoate”, a anunțat IPJ Timiș.\n\nPolițiștii au deschis acum, conform procedurilor, un dosar penal pentru ucidere din culpă.\n\nVă reamintim că în 20 iunie, un băiat de 15 ani a fost găsit înecat în râul Timiș, în zona Cotu Mic din Lugoj.",
        "label": "Banat"
    },
    {
        "title": "Ștafeta Veteranilor, ediția a XI-a, 11-25.10.2024",
        "text": "Eveniment unic în România, nu numai prin caracterul dar și prin magnitudinea sa, desfășurat de un grup de oameni capabili să facă diferența, să schimbe, să motiveze și să inspire, ghidați de spiritul INVICTUS.\n\nSute de oameni au alergat până acum în această ștafetă care îmbină istoria cu voluntariatul și educația, cu scopul de a promova valorile naționale și respectul față de veteranii și eroii de atunci dar și de acum ai României.\n\nDragostea de țară și respectul față de veteranii și eroii de ieri și de azi ai României ne unesc, în fiecare an, la Ștafeta Veteranilor.\n\nAcest eveniment presupune purtarea, în alergare, a trei ștafete diferite, denumite după culorile Drapelului Național – albastru, galben, roșu. Traseul include peste 30 de localități importante și măsoară peste 3500 de kilometri. Acum este și rândul nostru. Ideea este simplă: un alergător va fi însoțit de un biciclist purtând amândoi tricoul INVICTUS.\n\nCele trei direcții diferite acoperă 75 % din teritoriu: Pitești – Carei, București – Carei și Călărași – Carei. Toate sunt parcurse în etape zilnice, în medie câte 100 km, calculate astfel încât să se întâlnească la Carei pe data de 25 octombrie 2024, Ziua Armatei Române, ziua în care a fost eliberată ultima localitate din teritoriul actual al României.\n\nPentru traseul albastru, ștafeta va fi preluată în data de 20 octombrie, de către comandantul garnizoanei Lugoj și personalul echipei invictus, din cadrul Batalionului 691 Artilerie Antitanc “General Ion Dragalina”. Aceasta va fi așteptată să ajungă în municipiul Lugoj, în jurul orelor 15.30, în fața monumentului ,, Alfa și Omega“. Ștafeta va începe alergarea în data de 21 octombrie orele 08.30, de la sediul Batalionului 691 Artilerie Antitanc “General Ion Dragalina” către garnizoana Buziaș de unde va fi preluată de către un alt grup de voluntari, care o va purta cu cinste spre Timișoara.",
        "label": "Banat"
    },
    {
        "title": "Ziua Armatei Române",
        "text": "Cu ocazia Zilei Armatei României, Batalionul 691 Artilerie Antitanc „General Ion Dragalina” va desfășura în data de 25.10.2024, ora 10.00, o ceremonie militară şi religioasă la monumentul „Alfa şi Omega”, din Piaţa I. C. Drăgan.",
        "label": "Banat"
    },
    {
        "title": "Mihai Mărgineanu, la Embargo Fest, Timișoara",
        "text": "Embargo Fest revine anul acesta cu o ediție specială ce se va desfășura în Timișoara\n\nEmbargo Fest, unul dintre cele mai așteptate evenimente culturale din zona de vest a țării, revine anul acesta cu o ediție specială ce se va desfășura pe data de 8 iunie în Timișoara, la Casa Tineretului.\n\nPentru ediția din acest an sunt pregătite publicului o serie de experiențe culturale de neratat, de la concerte live cu artiști renumiți din România și din Serbia, până la spectacole de teatru și dans tradițional.\n\nFestivalul care și anul acesta va avea loc la Timișoara, îi are ca invitați speciali pe renumitul cântăreț, actor și compozitor, Mihai Mărgineanu și Banda, trupa Zbogom Brus Li din Serbia cu inconfundabilul lor balkan punk, dar și Trupa Hazard care va livra un recital folk de neuitat.\n\nEvenimentul de pe 8 iunie de la Casa Tineretului din Timișoara cu începere de la ora 17.00 pe scena În Spatele Casei, se va încheia cu un retro after party de zile mari alături de DJ Smuk din Serbia.\n\nPrețul biletelor pentru ediția din acest an a festivalului este de 80 de lei în presale și 100 de lei în ziua evenimentului și pot fi achiziționate de pe site-ul .\n\nElevii și studenții vor avea acces gratuit pe baza unui formular de participare. Persoanele cu dizabilități și însoțitorii lor vor avea de asemenea accesul gratuit.\n\nDesfășurat sub motto-ul “Back to the Roots”, Embargo Fest s-a dovedit a fi solul în care semințele tot mai rare ale culturilor etnice de soi au rodit în evenimente din care comunitatea și-a hrănit bucuria.\n\nProgramul complet al evenimentelor de la Casa Tineretului din Timișoara de sâmbătă, 8 iunie, poate fi găsit mai jos:\n• Ora 17.00, În Spatele Casei: Spectacolul „Plai cu visul unui dor de vară”, al Teatrului Portabil.\n• Ora 19.30, În Spatele Casei: Concert balkan punk cu Zbogom Brus Li (Srb).\n\nMai multe informații despre Embargo Fest 2024 puteți găsi pe site-ul oficial al festivalului, embargofest.ro, dar și pe paginile de Facebook și de Instagram ale acestuia.\n\nProiectul face parte din Programul cultural național „Timișoara – Capitală Europeană a Culturii în anul 2023” și este finanțat prin programul Legacy Timișoara 2023, derulat de Centrul de Proiecte al Municipiului Timișoara, cu sume alocate de la bugetul de stat, prin bugetul Ministerului Culturii.",
        "label": "Banat"
    },
    {
        "title": "Șeful Poliției Buziaș i-a salvat viața unui bărbat",
        "text": "Comisar-șef Cristian Dimofte, șeful Poliției Orașului Buziaș, i-a salvat viața unui bărbat. Polițistul se întorcea miercuri de la o ședință de tragere și s-a oprit la un magazin să își cumpere mâncare, când a observat cum un bărbat de 70 de ani s-a prăbușit brusc la pământ.\n\nFără să stea pe gânduri, Cristian Dimofte a intervenit imediat, acordându-i primul ajutor și efectuând masaj cardiac până la sosirea ambulanței. Datorită intervenției prompte a polițistului, care se afla în timpul liber, bărbatul a fost preluat conștient de către echipajele medicale, iar joi a fost operat pe cord, starea lui fiind acum stabilă.",
        "label": "Banat"
    },
    {
        "title": "Un bărbat a încălcat ordinul de protecție și a ajuns în arest",
        "text": "Polițiștii municipiului Lugoj au reținut un bărbat de 36 de ani, care a încălcat ordinul de protecție prin care i s-a interzis să se apropie de fosta concubină.\n\n„Polițiștii au fost sesizați de către o tânără de 23 de ani cu privire la faptul că fostul său concubin, împotriva căruia a fost emis un ordin de protecție, ar fi încălcat măsura impusă. Polițiștii s-au deplasat de urgență la fața locului, unde au constatat faptul că cele sesizate se confirmă, pe strada Alexandru Mocioni din Lugoj fiind identificat un bărbat, în vârstă de 36 de ani, ce se afla la o distanță mai mică de 100 de metri, de adresa față de care i-a fost interzis să se apropie. Astfel, bărbatul a fost condus la sediul poliției pentru audieri”,",
        "label": "Banat"
    },
    {
        "title": "Un bărbat de 35 de ani a fost arestat pentru că a încălcat ordinul de protecție",
        "text": "Un bărbat, în vârstă de 35 de ani, a ajuns în Centrul de Reținere și Arestare Preventivă din cadrul IPJ Timiș după ce a încălcat un ordin de protecție.\n\nBărbatul a fost reținut de polițiștii din Făget, după ce și-a sunat în mod repetat fosta concubină, deși avea interdicție de a o contacta.\n\n„Polițiștii orașului Făget au reținut un bărbat de 35 de ani bănuit de încălcarea ordinului de protecție. În fapt, în aceeași zi, în jurul orei 10, o femeie a sesizat că al său concubin ar fi încălcat ordinul de protecție prin faptul că a apelat-o telefonic în repetate rânduri, deși i-a fost interzisă exercitarea oricărui contact, inclusiv telefonic, prin corespondență sau în orice alt mod”.",
        "label": "Banat"
    },
    {
        "title": "Gala Premiilor pentru Directorii Anului 2024",
        "text": "165 de experți din business și educație s-au implicat, la invitația AVE (Asociația pentru Valori în Educație), în evaluarea directorilor de școală care s-au înscris la cea de-a opta ediție a Galei Premiilor pentru Directorii Anului. 194 de directori au trecut printr-un proces riguros de jurizare din care au făcut parte lideri din business care reprezintă cei mai mari angajatori din România, reprezentanți ai ONG-urilor cu expertiză în educație, elevi, directori de școală câștigători ai edițiilor anterioare, jurnaliști, dar și reprezentanți din partea Ministerului Educației. Timpul alocat de aceștia a fost de peste 1.900 de ore.\n\nGala Premiilor pentru Directorii Anului reprezintă o ocazie importantă de a demonstra că directorul de școală este un vector de schimbare care oferă un impuls vital comunității educaționale, fiind și o sursă de inspirație pentru alți directori, profesori si nu numai. Cu fiecare ediție a Galei, AVE facilitează parteneriate între școli și companii, școli și ONG-uri și amplifică impactul educației în viața fiecăruia, dincolo de spațiul imediat al școlii.\n\n„Prin Gala Premiilor pentru Directorii Anului, AVE își dorește ca fiecare director de școală să devină conștient că fiecare acțiune implementată, oricât de nesemnificativă ar părea, poate transforma viața unui copil; să devină conștient că, prin mentalitate, caracter, dedicare, reziliență, curaj și spirit de echipă, poate avea un impact uriaș în comunitate. În plus, poate inspira o lume întreagă să contribuie la un sistem educațional mai bun. Întregul proces, precum și premierea finaliștilor, reprezintă o formă de validare a eforturilor și rezultatelor acestor directori de școală în ciuda marilor provocări cu care cu toții se confruntă. Prin implicarea actorilor relevanți pentru educație în procesul de jurizare, urmărim ca evaluarea să acopere unghiuri complementare de expertiză. Gala este evenimentul prin care AVE aduce împreună școli, lideri de afaceri, ONG-uri, presă și reprezentanți ai instituțiilor guvernamentale în angajamentul lor pentru excelență, meritocrație și corectitudine”, spune Radu Manolescu, Managing Partner K.M. Trust Group și co-fondator și președinte al boardului AVE România.\n\nDirectorii școlilor publice din învățământul preuniversitar din România au avut la dispoziție două luni pentru a se înscrie în competiție. Au fost eligibili directorii și directorii adjuncți din liceele, școlile și grădinițele publice care erau în funcție în anul școlar 2023 – 2024, mai puțin cei care au fost premiați la edițiile anterioare ale Galei. Procesul de jurizare a cuprins 5 etape, în premieră existând o etapă la nivel regional. Astfel, Craiova, Galați, Oradea și Cluj-Napoca au fost alese să găzduiască jurizarea la nivel regional pentru zonele de Sud,\n\nEst, Vest și Centru. Din fiecare zonă, un director de școală a fost declarat câștigător la una dintre cele trei categorii de premiu – Inovare, Antreprenoriat și Egalitate de Șanse. Din cei 72 de finaliști regionali, ajuns la jurizarea națională de la București.\n\nDecernarea premiilor celei de-a opta ediții a Galei va avea loc pe 24 octombrie, la Opera Națională București, când vor fi premiați 4 directori de școală pentru categoriile Inovare, Antreprenoriat și Egalitate de Șanse și Directorul Anului 2024.\n\nPremiul acordat fiecărei categorii va fi de 3.500 de euro, sumă care are ca scop susținerea directorilor în proiectele pe care le au în derulare în cadrul școlii sau pentru a demara un nou proiect, dar și un loc asigurat în cadrul Transformare a Școlilor din România, coordonat de AVE.\n\nPartenerii media care susțin cea de-a opta ediție a Galei Premiilor pentru Directorii Anului sunt: Republica, Revista BIZ, Agerpres, Revista Cariere și România pozitivă.",
        "label": "Banat"
    },
    {
        "title": "Cinci persoane au fost rănite în urma coliziunii dintre un tir și două autoturisme",
        "text": "Un grav accident de circulație a avut loc, joi după-amiază, pe drumul care leagă Lugojul de Caransebeș.\n\nConform Centrului Infotrafic din Inspectoratul General al Poliției Române, accidentul s-a produs pe DN 6, la kilometrul 469+900 de metri, la ieșirea din localitatea Constantin Daicoviciu.\n\nÎn urma coliziunii dintre un tir înmatriculat în Bulgaria, încărcat cu aliaje din aluminiu, și două autoturisme, cinci persoane au fost rănite, între care și un copil.\n\nUnul dintre autoturisme s-a răsturnat pe șosea, iar traficul rutier a fost oprit pe ambele sensuri.\n\nISU Caraș-Severin a anunțat că patru dintre răniți, trei adulți și un minor, au fost preluați de către ambulanțele SMURD și SAJ, fiind transportați la spital pentru investigații suplimentare și tratament de specialitate.",
        "label": "Banat"
    },
    {
        "title": "Un șofer bulgar drogat a intrat cu mașina în două autoutilitare la Coșevița",
        "text": "Un șofer bulgar de 34 de ani a lovit două autoutilitare care se deplasau regulamentar în localitatea Coșevița. Bărbatul a ieșit pozitiv la testul pentru consumul de droguri.\n\nEl a condus un autoturism pe DN 68 A, în localitatea Coșevița, iar la un moment dat a intrat în coliziune cu două autoutilitare conduse de către doi bărbați, în vârstă de 31 și 49 de ani, care circulau regulamentar.\n\nÎn urma impactului, au fost răniți conducătorul auto în vârstă de 34 de ani, precum și un bărbat, în vârstă de 36 de ani, pasager în autoutilitara condusă de bărbatul de 31 de ani.\n\n„În urma testării conducătorului auto, în vârstă de 34 de ani, cu aparatul din dotare au reieșit indicii cu privire la posibila prezență a substanțelor psihoactive. În acest caz, cercetările sunt continuate în vederea stabilirii stării de fapt și luării măsurilor legale”, au transmis reprezentanții IPJ Timiș.\n\nPolițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Sărbătoare națională „Ziua Limbii Române\" sărbătorită la Lugoj",
        "text": "Un eveniment de excepție organizat la Lugoj, Casa ,,Bredicenilor”, 29 august 2024.\n\nEvenimentul a cuprins muzică și poezie, invitați fiiind poeți, scriitori, iubitori de cultură și artă. Ziua Limbii Române a fost încărcată, iată că starea de bine și visarea au fost oferite de elevul Școlii Gimnaziale de Muzică ,,Filaret Barbu” Lugoj, Radu Bercean, la pianină, un copil foarte talentat.\n\nFrumusețea locului a fost vernisajul expoziție pictură/desene de eleva Școlii Gimnaziale Nr.2 Lugoj Carmen Maria Rogobete care i-a dat și culoare acestei zile, dar și strălucire, expoziția fiind prezentată de artistul plastic Tünde Enikö Petneházy.\n\nAu recitat: Dara Covaci, elevă a Școlii Gimnaziale Nr.2 Lugoj care s-a prezentat îmbrăcată în costum popular, o excelentă idee pentru a marca portul tradițional, iubirea pentru neam și țară, costumul național românesc fiind unul dintre cel mai important element al poporului român, Radu Bercean, Serena Aponte Acosta, elevă a Școlii Gimnaziale Nr.2 Lugoj, precum și minunații actori ai Teatrului Municipal ,,Traian Grozăvescu” Lugoj: Loredana Livia Lupescu, Lăcrămioara Bercean, Constantin Goloșie ( Golo), prof.Gabriela Hlușcu ( Corul Ion Vidu), prof. Marcela Balint, poetul Ion Panait, jurnalistul/ scriitorul Cristian Ghinea, poeta Mirela Cocheci, poetul Gheorghe Lungu, jurnalistul/ scriitorul Nicolae Toma, jurnalistul/ scriitorul Ștefan Tat, jurnalistul/ scriitorul Dumitru Buțoi, poetul Ion Ionescu, precum și alți invitați.\n\nAu fost oferite diplome tuturor celor care au pus suflet la această minunată sărbătoare națională organizată astăzi, ea fiind sărbătorită la data de 31 august în România din 2011 și în Republica Moldova din 1990.\n\nÎn semn de prețuire, stimă și respect, la începutul evenimentului a fost ținut un moment de reculegere în amintirea domnului profesor Nicolae Streian, veteran de război, cetățean de onoare al municipiului Lugoj, Dumnezeu să-l odihnească în pace!\n\nRESPECT ȘI PREȚUIRE pentru doamna teatrului lugojean Maria Voronca. Filiala UZPR ,,Mihai Eminescu” Timișoara s-a gândit la doamna Maia, un om iubitor de cultură, actor, scenograf, regizor- oferindu-i o diplomă binemeritată pentru: pasiune, dăruire, sacrificiu și contribuție la dezvoltarea patrimoniului cultural-artistic românesc. Pentru o viață în slujba comunității. Dumnezeu să o binecuvânteze și să o țină sănătoasă, Lugojul are nevoie de asemenea oameni.\n\nMERITUL CULTURAL a fost oferit doamnei Henrieta Szabo, directoarea Bibliotecii Municipale Lugoj și Mariei Rogobete pentru pasiune, dăruire, implicare și susținere a performanței în cultură, contribuție la îmbogățirea patrimoniului spiritual românesc și o viață în slujba comunității- ASOCIAȚIA CULTURAL UMANITARĂ ,,LUCEAFĂRUL DE VEST” TIMIȘOARA.\n\nIubesc limba română pentru că iubesc pământul pe care îl calc, țara în care trăiesc, lumea ce mă înconjoară. Limba română este limba cu care m-am născut, în care mă exprim, mă îndrăgostesc, gândesc, visez și sper. În limba română spun zilnic ,,Tatăl Nostru” și vorbesc cu Fiul Domnului, cu Maica Domnului, cu Dumnezeu. Și cât de frumos sună cuvintele!\n\nCe bine se aud literele!\n\nDumnezeu ne-a dat această limbă să o vorbim, să o prețuim, ea este o comoară, este ceva sfânt pentru că: ,,Mult e dulce și frumoasă limba ce-o vorbim”.",
        "label": "Banat"
    },
    {
        "title": "Ziua Universală a Iei, sărbatorită la Muzeul Lugoj prin ateliere creative pentru copiii și expoziție de pictură",
        "text": "Ziua Universală a Iei este celebrată la Muzeul din Lugoj prin două evenimente culturale.\n\nMuzeul de Istorie, Etnografie şi Artă Plastică din Lugoj în colaborare cu Asociația de Intervenție și Regenerare Comunitară organizează, vineri 21 iunie, începând cu ora 17.00, ateliere creative dedicate copiilor, activitățile desfășurându-se în curtea muzeului.\n\nWorkshop-urile, coordonate de doamna prof. Ileana Teslevici, sunt concepute special pentru copii și vor include tehnici de imprimare cu plante pe textile și cromatografie, având ca modele motivele ornamentale florale de pe spăcelele(iile) tradiționale din Banat. Copiii vor avea ocazia să exploreze aceste metode artistice, dar și să interacționeze cu o mașină de brodat modernă, realizând broderii personalizate. Atelierele fac parte din proiectul ArtDen finanţat prin Fondul Științescu Timișoara. Programul Ştiinţescu Timişoara este implementat de Fundația Comunitară Timișoara, finanţat la nivel local de Hamilton Central Europe şi de Fundația Bosch România, la nivel naţional de Romanian-American Foundation şi este susţinut de Federația Fundațiile Comunitare din România – FFCR.\n\nManifestarea este dedicată suscitării interesului copiilor vis-a-vis de tehnicile meșteșugurilor tradiționale, intenția noastră fiind de a promova spiritualitatea tradițională bănățeană, prin portul iei, al spăcelului, așa cum era el numit în limbaj dialectal bănățean.\n\nVizitatorii sunt invitați să admire, în expoziția permanentă de etnografie a muzeului lugojean, impresionanta colecție de ii din patrimonial nostru – piese valoroase prin unicitate, decor, vechime și stare de conservare foarte bună.\n\nÎn foaierul Muzeului de Istorie, Etnografie și Artă Plastică Lugoj, vom organiza, de asemenea, de la ora 18.00, vernisajul expoziției de pictură “BAZAR” al artistei plastice Dorina Zah, expoziție inspirată de misterul exotic marocan. Lucrările pot fi admirate, în perioada 21.06 – 31.10.2024.",
        "label": "Banat"
    },
    {
        "title": "CarmOlimp și OmniaGusti aduc la Hala Laminor un spectacol de gusturi și inovații | BĂNĂȚEANUL",
        "text": "“Mâncarea este un mod de a ne aduce mai aproape unii de alții. Știți că și la New York am vrut să dăm micii gratis, dar nu s-a putut. De data aceasta, conceptul ready to heat a căpătat o asemenea amploare în mai puțin de un an, încât acesta este felul nostru de a ne arăta recunoșința, dar și de a demonstra încă o dată cât de gustoasă și de sănătoasă e mâncarea de la Carmolimp.” (Valentin Șoneriu, Director General Carmolimp)",
        "label": "Banat"
    },
    {
        "title": "Sterilizări gratuite pentru câini și pisici, în comuna Nădrag",
        "text": "Cabinetul veterinar Cubin Eco Vet din Știuca, sponsorizat de organizația C1 Tierschutz Germania, organizează o campanie de sterilizări gratuite pentru câini și pisici, în localitatea Nădrag, în zilele de 5 și 6 octombrie 2021.\n\nDacă aveți câini sau pisici de sterilizat, în zona Nădrag, sunați pentru programări la nr. de telefon 0726.692.964.\n\n Locația acțiunii: Stația de epurare Nădrag.",
        "label": "Banat"
    },
    {
        "title": "Sâmbătă 4 Martie 2023, Guvernatorul Epirului Alexandros Kahrimanis va fi prezent la Constanța | BĂNĂȚEANUL",
        "text": "In partea de est Epirul se invecineaza cu Macedonia si Tesalia. Odata cu indepartarea de zona de coasta, relieful creste in altitudine si atinge punctul maxim in zona muntelui Smolikas, la 2637m. In partea de vest, este cea mai ploiasa zona a Greciei, in urma vanturilor dinspre marea Ionica.\n\nClima zonei Epir este in principal alpina in zona continentala si mediteraneana de-a lungul coastei marii Ionice. Epirul se bucura de multe zone impadurite, avand numeroase specii de conifere. In Epoca Bronzului, aici au poposit triburi elene, ce au ocupat mai apoi si resul Greciei. Comparativ cu locuitorii Spartei si ai Atenei, ce se organizau in orase-state, aici oamenii se organizau in sate, viata lor fiind total diferita de cea a atenienilor sau a spartanilor.\n\nEpirul s-a aflat sub dominatia otomanilor pentru 500 de ani. Stapanirea otomana a saracit locurile, realizandu-se aici taieri masive de copaci si cultivari excesive. Pentru a scapa de saracie, multi locuitori ai acestor regiuni au emigrat. In secolul al XV-lea, Epirul a fost sub ocupatie venetiana, dar spre finalul aceluiasi secol, acestia au fost alungati de otomani. Mai apoi, odata cu izbucnirea razboiul de independenta in secolul al XIX-lea, populatia zonei Epir a avut un rol semnificativ in castigarea independentiei Greciei. Dupa terminarea razboiului, sudul Epirului a ramas Greciei, iar nordul – Albaniei.",
        "label": "Banat"
    },
    {
        "title": "Un polițist din Lugoj i-a înapoiat unui pensionar portofelul cu 4000 de lei",
        "text": "Un lugojean a trăit una dintre bucuriile vieții sâmbătă, când polițiștii i-au bătut la ușă. Bărbatul a primit înapoi portofelul cu documentele, dar și cu cei 4000 de lei pe care i-a pierdut în timp ce se afla în centrul Lugojului.\n\nMomentul în care omul a primit bunurile înapoi a fost imortalizat de către polițiști și dat ca exemplu pe rețelele de socializare, pentru ca internauții să vadă bucuria din ochii pensionarului și pentru ca cetățenii să realizeze că returnarea unui bun nu este doar un gest normal, ci poate însemna mult mai mult.\n\nVideoclipul a fost apreciat de zeci de oameni, iar polițiștii sunt siguri că, pe lângă fapta bună, gestul lor poate fi un exemplu pentru alți oameni. (P.M.)",
        "label": "Banat"
    },
    {
        "title": "Cinste lor, cinste lor, cinste amicilor!",
        "text": "Sâmbătă 10.08.2024, pe stadionul Tineretului din localitate, a avut loc ediția a XI-a a Cupei Respect la fotbal old boys + 35 ani, organizată de către Asociația Amicii Veseli Lugoj. Au participat echipele: Bucovina Florconstruct Suceava, Fan Club Sport Baia Mare, Mureșana – Mândruloc Arad, Vulturii Ortacii Bazoș, Flacăra Făget și Amicii Veseli Lugoj.\n\nEchipele au fost repartizate în două grupe, jucând fiecare cu fiecare, apoi în funcție de locul ocupat în grupe s-au mai jucat meciurile pentru clasamentul final.\n\nÎn finală echipa organizatoare s-a impus în fața celor de Fan Club Sport Baia Mare cu scorul de 4-2.\n\nLoviturile de start au fost date de către domnișoarele Mărghitan Alexandra Sonia, o înfocată extremă dreapta, din localitatea Ohaba Forgaci, comuna Boldur, jud. Timiș, și Andrieș Ștefania, jucătoare activă pe postul de portar, legitimată la U Olimpia Cluj, portar al echipei naționale de fotbal feminin, lotul de junioare U 15 și U 17, din localitatea Jabăr, comuna Boldur, jud.Timiș.\n\nDupă festivitatea loviturilor de start, celor două domni-șoare li s-au oferit diplome și cărți.\n\nArbitrii turneului au fost Goloșie Gabriel, Artan Neluțu, Torok Rareș și Vasile Ovidiu. Asistența medicală a a fost asigurată de către doctor Bot Traian.\n\nMasa festivă și festivitatea de premiere au avut loc la Hanul Moara cu Noroc din localitatea Bodo, comuna Balinț, jud. Timiș.\n\nSlujba de binecuvântare a fost susținută de către preoții Bogdan Oneț – Mureșana Mândruloc și Ovidiu Neiconi – Amicii Veseli Lugoj.\n\nAmbianța muzicală a fost susținută de către formația condusă de către Ovidiu Drăgan.\n\nÎnainte de premierea echipelor, o parte din Ansamblul folcloric Ana Lugojana, condus de către maestrul coregraf Puiu Munteanu, a susținut pentru participanți și invitați un program artistic de dansuri populare din zona noastră, program apreciat și gustat de oaspeții noștri.\n\nDe asemenea, tânărul instrumentist Bogdan Munteanu, doar 17 ani, fiul maestrului Puiu Munteanu, a susținut la acordeon un potpuriu de melodii din zona noastră și din Serbia, moment apreciat de către invitați.\n\nDupă aceste momente de mândrie locală specifică bănă-țenilor, a urmat festivitatea de premiere. Fiecare echipă a primit Cupa Respect ediția a XI-a, Lugoj, 10.08.2024, fanioane și calendare, iar în urma centralizării rezultatelor au fost desemnați: Miculescu Eugen, de la Amicii Veseli Lugoj, golgheterul turneului; Pop Lucian, de la Vulturii Ortacii Bazoș, portarul turneului; Rezner Ștefan, de la Fan Club Sport Baia Mare, cel mai tehnic jucător al turneului; Poteraș Dumitru, 72 de ani, de la Flacăra Făget, olb boy-ul turneului.\n\nAu mai fost premiați arbitrii turneului, doctorul turneului, soliștii vocali și mai ales prietenul Amicilor Veseli Lugoj, dl Huzur Doru, de la Mureșana Mândruloc Arad.\n\nPentru a fi siguri că aceste momente nu vor fi uitate, ele au fost filmate și fotografiate pentru a intra în eternitate de către familia Imola și Florin Blaga.\n\nTotul a culminat cu o petrecere frumoasă, selectă, care a fost apreciată de către participanți.\n\nOrganizatorii sunt mândri și făloși că prin munca lor au reușit să facă Lugojul și România cunoscute în țară și în lume. Nu trebuie uitat că această echipă ne-a reprezentat anul acesta la turneul internațional de fotbal de la Kossen – Austria, la Arad fiind invitată de echipa similară UTA Arad, la Mândruloc, urmează la Bazoș, Făget și Baia Mare.\n\nAstfel, această echipă, prin managementul ei, a reușit să transforme mișcarea în stare de spirit și terapie a sufletului, fotbalul devenind un simbol a fericirii simple. Nu de puține ori se auzeau îndemnurile: bucurăți-vă de fotbal, bucurăți-vă de viață! Și ei asta fac, se bucură de Viață.\n\nAmbițiile echipei sunt înalte și îndrăznețe pentru anii ce vin și nădăjduiesc că în urbea noastră își vor face prezența echipe din Serbia, Ungaria, Germania și probabil Luxemburg.\n\nPână atunci, pentru tot ce au făcut acești oameni minunați, jucători să ne ridicăm în picioare, să aplaudăm și să strigăm: Cinste lor, cinste lor, cinste amicilor!",
        "label": "Banat"
    },
    {
        "title": "Călin Dobra a votat primul. I-a fost alături Sorin Grindeanu [FOTO]",
        "text": "Călin Dobra, candidatul PSD la funcția de primar al municipiului Lugoj, a votat primul dintre candidații la funcția de primar al municipiului Lugoj, în jurul orei 9, la secția nr. 227, de la Liceul Tehnologic „Valeriu Braniște”.\n\nI-au fost alături o parte din echipa sa de consilieri și Sorin Grideanu, ministrul Transporturilor.\n\n„Mulțumesc reprezentanților mass-media, care au fost alături de mine în procesul electoral. Mulțumesc colegilor care au ținut să fie alături de mine, astăzi, la vot, dar în mod special prietenului meu, Sorin Grindeanu, care a vrut să fie astăzi alături de echipa câștigătoare. Mulțumesc, dragi lugojeni! E o zi importanță! Am votat pentru reconstrucția Lugojului și, cu sprijinul lui Dumnezeu, sunt ferm convins că vom câștiga!, a declarat Călin Dobra la ieșirea de la urne.\n\n„Am ținut să fiu prezent astăzi aici, fiindcă vreau să marchez, împreună cu Călin și echipa lui, un nou început pentru Lugoj. Sunt convins că acest nou început va fi unul care să așeze Lugojul pe direcția corectă. Îndemn pe toți lugojenii și pe toți bănățenii să iasă la vot, să-și exercite dreptul constituțional și să își aleagă oamenii destoinici, care știu să facă lucruri bune pentru comunitățile lor”, a declarat, la rândul său, ministrul Transporturilor Sorin Grindeanu.",
        "label": "Banat"
    },
    {
        "title": "Mark Luca Iovița, rezultat de excepție în finala Campionatului European de Supermoto2024",
        "text": "Campionatul European de Supermoto a avut programată, în perioada 4 – 6 octombrie, Finala sezonului competițional european de Supermoto 2024.\n\nConcursul s-a desfășurat pe circuitul din Mettet (Belgia), un circuit cu tradiție în motociclism, încă din anii ‘20, un eveniment extraordinar, similar cu binecunoscutul MotoGP.\n\nLa categoria juniori, au participat cei mai buni 32 de piloți din 13 țări diferite.\n\nMark Luca Iovita a început Finala din Belgia cu locul 5 în prima manșă, care a avut loc sâmbătă. Duminică a fost însă o zi de excepție pentru sportivul român, care reușește rezultatul carierei sale.\n\nMark câștigă locul 1 în manșa a II-a a clasei SM Junior din Finala Campionatului European de Supermoto 2024 de la Mettet, Belgia!\n\nGrație acestui rezultat de excepție, sportivul nostru se clasează pe locul doi în Finala Europeană, surclasând piloți legitimați la echipe foarte putermice.\n\n„Sunt extrem de fericit și mândru de Mark că a putut ridica steagul României într-o finală europeană, unde puțini piloți români au reușit un rezultat notabil. Mulțumim tuturor celor care au crezut în noi, clubului VN Motorsport, Federatia Română de Motociclism, Federația Internațională de Motociclism și sponsorilor, care ne-au susținut pe tot parcursul anului competițional”, a declarat Iovița Martian, tatăl pilotului.",
        "label": "Banat"
    },
    {
        "title": "Banat Brunch la Hanul „Ana Lugojana”",
        "text": "„Că sus e cerul de pământ, Ano Lugojano,\n\n Fete ca la noi nu sunt, Ano Lugojano.\n\n Ba mai sunt și-n alte sate, Ano Lugojano,\n\n Dar nu sunt prea minunate, Ano Lugojano…”\n\nCât de minunată este povestea fetei de lăutar din Banat și ce alte bogății culturale s-au strâns, ca un vârtej, în jurul ei vă invităm să aflați sâmbătă, 18 mai 2024, de la ora 11,00, la primul Banat Brunch la Hanul „Ana Lugojana” de lângă Lugoj, județul Timiș!\n\nEvenimentul pune în lumină patrimoniul cultural local exprimat în gastronomie sub semnătura Hanului „Ana Lugojana”, acolo unde bucătarii vă vor pregăti celebrele Clătite bănățene flambate și unde vă așteaptă multe alte bunătăți de la producătorii locali.\n\nVă așteptăm să descoperiți poveștile locului spuse de istoricii lugojeni, să învățați pași de dans de la profesioniștii Ansamblului Folcloric „Logojana” și, dacă vă mai țin picioarele, să faceți alături de noi o drumeție în pădurea de lângă celebrul han!\n\nMai multe detalii și înscrieri se pot face pe www.eat-local.ro sau la telefon 0722.378.391.\n\nMeniu și program\n\n 11,00 – Deschidere și prezentare gazde – Valentin Petruescu, Hanul „Ana Lugojana”\n\n 11,00 – 13,00 – Experiențe culinare locale\n\n Aperitive\n\n Cașcaval și brânzeturi locale de la Ferma Covaci\n\n Pastă de brânză de la producători locali\n\n Salată de vinete\n\n Ouă de casă și mezeluri locale\n\n Salată de ciuperci\n\n Platouri reci “Ana Lugojana”\n\n Pâine locală de la Moara din Sudriaș\n\n Preparate calde\n\n Supă de casă cu găluște\n\n Ciorbă de legume locală\n\n Șnițel cu cartofi la cuptor\n\n Tochitură Ana Lugojana\n\n Mămăligă\n\n Salată verde\n\n Salată de sezon\n\n Desert\n\n Clătite Ana Lugojana\n\n Băuturi\n\n Sucuri naturale de fructe din Livada de la Jupani\n\n Lapte rece de vacă\n\n Siropuri locale\n\n Cafea\n\n 13,00 – 15,00\n\n Moment artistic interactiv cu Ansamblul Folcloric “Lugojana”\n\n Povești locale cu istoricul Răzvan Pinca\n\n Drumeție în pădurea de lângă han\n\n Târg de produse locale în curtea Hanului „Ana Lugojana”\n\n 11, 00 – 15,00 – Activități și ateliere locale",
        "label": "Banat"
    },
    {
        "title": "UDMR Lugoj solicită sancționarea celor vinovați de agresarea gimnastului lugojean în cantonamentul lotului național, de la Reșița",
        "text": "„Incidentul grav de la Reşița, unde un sportiv de etnie maghiară din Lugoj, de la lotul național masculin de juniori la gimnastică, a fost agresat în timpul cantonamentului de către alți doi colegi, din cauza originii sale etnice, a ajuns în atenția noastră.\n\nUDMR condamnă cu fermitate această agresiune precum și orice act de violență şi discriminare pe criterii etnice, religioase, sex sau orice alte criterii şi solicită ca cei vinovați să fie sancționați conform legii.\n\nUDMR şi comunitatea maghiară din Lugoj sunt alături de băiat şi familie şi oferă tot sprijinul familiei în cauză”, se menționează în comunicatul semnat de Molnar Attila-Iosif, președintele interimar al UDMR Lugoj.",
        "label": "Banat"
    },
    {
        "title": "Vinovatul de serviciu pentru tragica moarte a tinerei atacate de urs",
        "text": "Tragica moarte a tinerei atacate de urs pe traseul montan din Bucegi a stârnit, în mod firesc, stupoare, frică și furie. Și, tot în mod firesc, au fost căutați vinovați pentru ce s-a întâmplat.\n\nÎnsă, spre deosebire de alte evenimente din trecut, vinovații nu sunt atât de ușor de identificat, fiind vorba, acum, de atacul unui animal sălbatic, pe un traseu montan.\n\nPe cine tragi la răspundere, când nu poți învinovăți o persoană pentru atacul unui urs în pădure, pentru mușcătura unei vipere, pentru o avalanșă sau pentru un trăsnet?\n\nDe altfel, chiar dacă s-ar reduce la jumătate populația de urs, probabilitatea de a interacționa cu un urs în calitate de turist sau fermier rămâne ridicată.\n\nTotuși, oamenii au nevoie de un țap ispășitor și din nou, ca, de altfel, în nenumărate alte situații de criză, ONG-urile au primit acest rol.\n\nNu vreuna dintre instituțiile care ar fi avut abilități sau atribuții legale în managementul speciei, în instruirea populației și, mai ales, a turiștilor, cu privire la comportamentul recomandat pe munte, sau la gradul de risc al activității.\n\nNu vreo entitate care, în baza cotelor de prevenție, putea să ceară extragerea ursului problemă, de care, aparent, se știa.\n\nCadrul legal a existat, doar că motivația de a menține sănătatea și integritatea oamenilor nu a fost suficientă din partea celor care gestionează în mod activ populația de urși. Nu.\n\nOrganizațiile nonprofit de protecția mediului au fost considerate, și de data aceasta, responsabile de atacul ursului. De ce? Pentru că nu sunt de acord cu vânătoarea la trofeu a exemplarelor din creierii munților, pentru că au cerut stabilirea unor criterii clare în selectarea exemplarelor de urs vânate în vederea realizării cotei de prevenție stabilite de Ministerul Mediului, pentru că au cerut o procedură de intervenție de urgență transparentă și eficientă.\n\nSe uită că rolul ONG-urilor este esențial în dezvoltarea societății. ONG-urile preiau adesea, în mod voluntar, parte din obligațiile instituțiilor publice, acționând ca un gardian al interesului comun.\n\nPersonalul lor este alcătuit din specialiști dedicați și pasionați, de multe ori acoperind lipsa de capacitate a instituțiilor publice, pe salarii mai mici decât ale angajaților din sectorul public.\n\nPrin activitatea lor, ONG-urile susțin pluralismul vocal, oferind o platformă pentru exprimarea diverselor opinii și preocupări ale cetățenilor.\n\nEle monitorizează activitatea guvernamentală și cer transparență și responsabilitate din partea autorităților, contribuind astfel la întărirea principiilor democratice.\n\nÎn plus, aceste organizații facilitează dialogul între diferitele segmente ale societății și promovează participarea activă a cetățenilor în procesul decizional, esențial pentru o democrație funcțională.\n\nÎn mod particular, ONG-urile de mediu joacă un rol crucial în protecția mediului, prin monitorizarea aplicării convențiilor internaționale și a regulamentelor/directivelor europene (inclusiv a Directivei Habitate, prin care s-a instituit protecția speciei Ursus arctos), prin permanenta preocupare pentru protejarea naturii și prin constante eforturi de educare a publicului cu privire la importanța conservării naturii.\n\nDar, trebuie să subliniem că, în ultimii ani, legislația de protecția mediului, cea silvică și cea legată de vânătoare au suferit modificări subtile, ce au limitat capacitatea ONG-urilor de a activa și concret în teren, reducând, în multe contexte, poziția noastră la cea de spectator.\n\nAceste modificări au fost făcute tocmai pentru a limita capacitatea noastra de a interveni constructiv, în sensul reducerii abuzurilor și a corupției. ONG-urile atrag atenția asupra problemelor de mediu, militează pentru politici sustenabile și colaborează cu autoritățile pentru implementarea soluțiilor eficiente.\n\nDeși sunt adesea criticate și acuzate pe nedrept, aceste organizații își continuă misiunea cu perseverență, conștiente de impactul pe termen lung al eforturilor lor. Credem că, într-o democrație, a avea o opinie împotriva unor grupuri de interese, care nu promovează interesul public nu poate fi considerată vină.\n\nConsiderăm că, în loc să fie considerate vinovate pentru evenimente tragice, al căror caracter este, mai degrabă fortuit sau, în orice caz, a căror incidență nu depinde de ele, ONG-urile ar trebui, mai degrabă, să fie recunoscute pentru munca lor esențială în societate.\n\nPrin protejarea mediului, susținerea drepturilor omului și promovarea unei societăți deschise și democratice, ONG-urile contribuie semnificativ la binele comun. Este vital ca aceste organizații să fie sprijinite iar rolul lor în construirea unui viitor mai bun pentru toți să fie bine înțeles.\n\nAcest comunicat pune în lumină importanța și rolul ONG-urilor, subliniind contribuția lor la pluralismul vocal și democrație, în contextul unui eveniment tragic și al acuzațiilor nedrepte care li s-au adus.",
        "label": "Banat"
    },
    {
        "title": "Noi controale pe șosele: 15 permise de conducere reținute și 301 amenzi",
        "text": "Polițiștii au desfășurat, la sfârșitul săptămânii trecute, sub coordonarea Serviciului Rutier Timiș, o acțiune la nivelul întregului județ. Astfel, au fost legitimate 890 de persoane și au fost verificate 772 de vehicule, 413 conducători de vehicule fiind testați cu aparatul etilotest. Ca urmare a neregulilor constatate de polițiști, au fost aplicate 301 sancțiuni contravenționale, în valoare totală de 89.870 lei și au fost constatate 8 infracțiuni la regimul rutier.\n\nCa măsură complementară, au fost reținute, în vederea suspendării dreptului de a conduce autovehicule pe drumurile publice, 15 permise de conducere și au fost retrase 15 certificate de înmatriculare. Prin desfășurarea acestor acțiuni se urmărește intensificarea măsurilor de prevenție și creșterea siguranței rutiere, îndemnând toți participanții la trafic să respecte regulile de circulație pentru a contribui la reducerea riscului de accidente. (P. M.)",
        "label": "Banat"
    },
    {
        "title": "Primul concurs automobilistic de anvergură timișean din anul acesta, Cupa României La Automobilism - VTM Timis Nădrag 2024",
        "text": "Primul concurs automobilistic de anvergură timișean din anul acesta, Cupa Romaniei La Automobilism- VTM Timis Nădrag 2024, ediția a XI-a, organizat cu sprijinul Consiliului Județean Timiș și al Primăriei Nădrag, sub auspiciile F.R.A.S., a fost declarat la unison de către toți cei prezenți cel mai reușit eveniment sportiv auto al acestui an.\n\nEvenimentul a avut toate ingredientele necesare pentru a fi considerat de succes: organizare de excepție, arbitraj excelent, adrenalină la cote maxime, fair-play și o prezență feminină notabilă.\n\nLa această competiție au participat cei mai buni piloți ai momentului din vestul țării.\n\nLa clasa 1, podiumul a fost ocupat de Giurisici Marius, pilotând un Honda Civic.\n\nLa clasa 2, primul loc a fost câștigat de Baru Cosmin, cu un VW Golf.\n\nLa clasa 3 și câștigător al Cupei României ediția a XI-a a fost desemnat Stepan Darius, conducând un Opel GT.\n\nLa categoria feminină, Livia Vasilican, pilotând o Skoda Fabia, a ieșit învingătoare, iar la categoria juniori, Baru Albert a dominat cu un Citroen Saxo.\n\nLa echipe, titlul a fost câștigat de CSC Dumbrăvița (Giurisici Marius, Curelaru Marius, Stepan Darius, Bulearca Darius, Mihoc Sorin), echipa dumbrăvițeană continuându-și ascensiunea de excepție în Cupa României.",
        "label": "Banat"
    },
    {
        "title": "Un hoț scandalagiu a fost reținut de polițiștii din Făget",
        "text": "Polițiștii orașului Făget, sub coordonarea procurorului din cadrul Parchetului de pe lângă Judecătoria Făget, au reținut un bărbat bănuit de săvârșirea infracțiunilor de furt în formă continuată, amenințarea și tulburarea ordinii și liniștii publice.\n\nHoțul scandalagiu a fost introdus în Centrul de Reținere și Arestare Preventivă din cadrul Inspectoratului de Poliție Județean Timiș.\n\n„Polițiștii au fost sesizați de către reprezentanții unor societăți comerciale din Făget că o persoană necunoscută ar fi sustras, în repetate rânduri, mai multe produse alimentare. În urma verificărilor efectuate, polițiștii au reușit identificarea persoanei bănuite de comiterea faptei, respectiv un bărbat de 47 de ani. De asemenea, bănuitul ar fi adresat amenințări cu acte de violență angajatei societății, respectiv unei femei de 34 de ani. Totodată, bărbatul ar fi provocat scandal în fața unei societăți, tulburând ordinea și liniștea publică. În urma probatoriului administrat, bărbatul a fost reținut, fiind introdus în Centrul de Reținere și Arestare Preventivă din cadrul I.P.J. Timiș”, au transmis reprezentanții IPJ Timiș.",
        "label": "Banat"
    },
    {
        "title": "„Ruga lugojeană”: tradiție, bâlci sau eveniment cultural?",
        "text": "A mai trecut o Rugă peste noi. Și tot cu aceleași controverse, ca în fiecare an. Dacă este să ne luăm după actuala „Agoră” lugojeană, Facebook, comentariile nu diferă de cele din anii precedenți. Lumea, ca de obicei, o parte fericită, o parte dezamăgită. Dacă e să ne luăm după numărul celor care au participat la eveniment, a fost un real succes. Dacă este să ne luăm după anumite comentarii, dimpotrivă. Dar ce este această Rugă?\n\n♦ Destul de greu de definit această manifestare stradală organizată de către Casa de Cultură „Traian Grozăvescu”, cu sprijinul financiar al Primăriei Lugoj. Cert este că ea a devenit cel mai popular eveniment lugojean. De ani buni, chiar dacă nu oficial, „pe hârtie”, cum s-ar zice, este „ziua” cea mai așteptată de lugojeni. Dar și de locuitorii satelor de prin împrejur… A devenit un fel de „Ziua municipiului Lugoj”. Cel puțin așa îmi pare mie..\n\n♦ De unde a apărut această sărbătoare a orașului Lugoj? De la… sat! Și asta nu o spun eu, ci am găsit declarația președintelui Corporației Meseriașilor, Vasile Belințan, consemnată în articolul lui Cristian Ghinea, de pe blogul personal: „(…) originea acestei manifestări porneşte de la întâlnirile meseriaşilor respectaţi în breaslă cu paorii din Buchin, cei care au stat la baza înfiinţării Rugii Lugojene originale. Ruga era la început o manifestare religioasă, dedicată strict hramului Bisericii „Adormirea Maicii Domnului”. Ea a fost adusă de la sat la oraş de către paorii din Buchin, care erau şi amfitrioni ai Rugii”.\n\n♦ Deci, pe la jumătatea secolului XIX, Hramul Bisericii Ortodoxe „Adormirea Maicii Domnului” începe să fie sărbătorit „tradițional” și la Lugoj. Ce însemna, totuși, acest „tradițional”? Păi, în primul rând era o manifestare religioasă. Una foarte importantă, pentru creștinii ortodocși lugojeni. Să nu uităm că, în acei ani, românii erau minoritari ai unei alte țări (sau imperiu…). La fel cum era și religia lor. De aceea, această sărbătoare religioasă, în momentul în care i s-a adăugat și un specific tradițional, a devenit una dintre cele mai importante manifestări lugojene, în definirea și păstrarea spiritualității românești.\n\n♦ Tot din istoria acestei manifestări, un fapt din nou foarte important, prin comparație cu momentul actual, a fost și aflarea principalilor ei finanțatori. Tot din blogul lui Cristian Ghinea am aflat că: „Eşarfele amintesc că meseriaşii erau susţinătorii financiari ai Rugii Lugojene (Mihail Bejan, membru al celebrei familii lugojene, spune că prima ediţie a Rugii s-a ţinut la 1854, prilej cu care s-a adunat „toată poporimea oraşului)”. Deci nici vorbă de vreo finanțare a vreunei Primării…\n\n♦ Dar cum de acest eveniment nu a mai existat în Lugoj? Cât de „interzisă de autoritățile comuniste” a fost această manifestare, după cum afirmă unii? Sincer, nu am cunoștință. Dar nu îmi dau seama cum ar fi fost posibil acest lucru, mai ales că în mai toate satele din Banat s-au „ținut” Rugi și pe timpul „comuniștilor”. Nu cred că tocmai „Ruga” de la Lugoj să fi fost singura interzisă. Că nu s-a mai organizat de la sine, că nu mai existau Breslele care să o finanțeze, asta e altceva…\n\n♦ „Ruga” despre care știam eu, aia care se ținea la sate și în comunism, în perioada când încă nu știam că ea ar fi existat și la Lugoj, se limita doar la câteva informații. Știam că Biserica din respectivul sat/comună își sărbătorea un „Hram” al ei, care era cea mai importantă sărbătoare religioasă a acelei comunități. Obiceiul era ca sătenii să-și invite rudele plecate la un „praznic”, oferit în memoria strămoșilor lor. După terminarea „mesei” și a procesiunilor religioase, tot ca obicei, era participarea la spectacolul Rugii.\n\n♦ Fiind organizat la sat, era și normal ca în acel spectacol să se cânte mai mult muzică populară, dar se organizau, simultan, și „discoteci”, pentru cei cu alte gusturi muzicale. Sau chiar erau invitate formații de muzică rock, cum s-a întâmplat prin anii ’70, cu legendara Phoenix! Deci nu era neapărat obligatoriu să fie doar muzică populară (sau folclor autentic!).\n\n♦ Și mai aflasem că sătenii care nu contribuiau la plata „spectacolului” nu îndrăzneau să ia parte la el. Erau făcuți de rușine și trimiși acasă. Cam asta am știut eu despre ceea ce a semnificat ideea de RUGĂ, aia de la satele de primprejur, la timpul respectiv, înaintea reluării Rugii lugojene…\n\n♦ La ora actuală, în Lugoj, acest eveniment nu prea mai seamănă mai deloc cu ceea ce a fost cândva. Singurele „fărâme” ale trecutului ar mai fi procesiunea religioasă și purtarea Steagurilor breslelor în jurul Bisericii, de către reprezentanții Corporației meseriașilor. Și cam atât. „Spectacolul” Rugii, în schimb, a suferit transformări „spectaculoase”. De la un mini concert de muzică populară, oferit lugojenilor în spatele Bisericii „Adormirea Maicii Domnului”, la reluarea Rugii, în 1993, s-a ajuns la mega „Spectacolul”, din ziua de azi. De la un solist de muzică populară, care cânta urcat pe bina de la remorca tractorului, în fața căreia „jucau” câteva zeci de „perechi”, s-a ajuns la grandiosul „Spectacol” de azi, finanțat cu sute de mii de euro, de către Primăria Lugoj.\n\n♦ Dar ce implică acest „Spectacol”? Mâncare, băutură, tiribombe și, bineînțeles, ceva muzical pe o scenă. Adică aceeași „rețetă” cu care ne-am obișnuit, indiferent de denumirea manifestării. Și tot o manifestare oferită „moca” lugojenilor și celor din satele de\n\n♦ Supărător este că, în momentul de față, nimeni nu mai percepe „Ruga lugojeană” în scopul în care a fost ea adusă „de la sat” în orașul Lugoj, cu 170 de ani în urmă. Partea ei spirituală a fost demult uitată. Tot ce contează este „Spectacolul” ei. Veșnicul controversat „Spectacol”, despre care toată lumea își dă cu părerea (deși nu a dat niciodată vreun ban…).\n\n♦ Nu se vorbește decât despre „cât de buni sau cât de răi sunt cei care cântă”, „cât de bine e sau nu să inviți și artiști de muzică populară care nu sunt bănățeni”, „dacă e voie sau nu cu manelele la Rugă”„cât de scumpe sunt mâncarea și băutura”, „cât de tare urlă muzica în toiul nopții”, „ce enervant e că s-a oprit circulația” etc… Acestea sunt temele de dialog, mai ales pe rețelele de socializare, când se vorbește despre „Ruga lugojeană”.\n\n♦ Deci, până la urmă, cum poate fi descrisă, în momentul de față, „Ruga lugojeană”? Cum ar fi ea definită mai bine? Tradiție, bâlci sau eveniment cultural? Sau câte puțin din fiecare? E o temă la care ar trebui să reflectăm, totuși, cu mai multă seriozitate. Pe lângă banul public implicat, care nu este deloc de neglijat, mai este vorba și de păstrarea unei tradiții spirituale a românilor din Banat. O tradiție care pare să se îndepărteze tot mai mult de la ce a însemnat cândva…",
        "label": "Banat"
    },
    {
        "title": "Un tânăr de 17 ani a fost accidentat pe trecerea pentru pietoni",
        "text": "Un tânăr, care era angajat în traversarea drumului public pe trecerea pentru pietoni, a fost lovit de un autoturism condus de o șoferiță. Accidentul a avut loc pe splaiul Tinereții din Lugoj.\n\n„O femeie, în vârstă de 39 de ani, a condus un autoturism pe splaiul Tinereții din municipiul Lugoj, iar la un moment dat a surprins și acroșat un minor în vârstă de 17 ani, în calitate de pieton, ce se afla angajat în traversarea drumului public, pe trecerea pentru pietoni. Tânărul în vârstă de 17 ani, a fost transportat la spital în vederea acordării de îngrijiri medicale de specialitate. Femeia de 39 de ani a fost testată cu aparatul etilotest, rezultatul fiind negativ”, a anunțat IPJ Timiș.\n\nÎn cauză, polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Accident grav la Păru. Trei persoane au fost rănite",
        "text": "Un grav accident de circulație a avut loc, marți dimineața, în jurul orei 5:35, în apropiere de Lugoj.\n\nUn autoturism, la volanul căruia se afla un tânăr de 29 de ani, s-a izbit violent de un stâlp electric.\n\n„Un bărbat de 29 de ani a condus un autoturism pe DJ 609 B dinspre Balinț spre Păru, iar într-o curbă spre stânga, la intrare în localitatea Păru, a părăsit partea carosabilă și a intrat în coliziune cu un stâlp electric”, a anunțat IPJ Timiș.\n\nLa locul accidentului s-au deplasat pompierii lugojeni cu o autospecială de descarcerare și un echipaj SMURD, precum și două ambulanțe SAJ.\n\nÎn urma impactului, conducătorul auto și doi pasageri, un bărbat de 53 de ani și o femeie de 49 de ani, au fost răniți și transportați la spital în stare conștientă și cooperantă.\n\nPolițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "O biciclistă a fost lovită de un taximetru",
        "text": "O biciclistă a fost rănită în urma unui accident rutier produs la trecerea pentru pietoni de la intersecția străzii Ion Huniade cu strada 20 Decembrie 1989, în Lugoj.\n\n„Un bărbat, de 45 de ani, a condus un autoturism pe strada Ion Huniade din municipiul Lugoj, iar la intersecția cu strada 20 Decembrie 1989 a surprins și accidentat o biciclistă, de 36 de ani, angajată în traversarea drumului public prin loc marcat și semnalizat corespunzător pe culoarea roșie a semaforului electric. În urma impactului a rezultat rănirea femeii, de 36 de ani”, a anunțat IPJ Timiș.\n\nVictima a fost preluată de o ambulanță și transportată la spital în vederea acordării de îngrijiri medicale.\n\nÎn cauză a fost întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Acțiuni ale artileriștilor lugojeni prilejuite de Ziua Eroilor",
        "text": "Militarii Batalionului 691 Artilerie Antitanc ,,General Ion Dragalina” au desfășurat zilele acestea câteva acțiuni prilejuite de sărbătorirea Zilei Eroilor. Astfel în perioada premergătoare acestui eveniment cimitirul eroilor din urbea de pe Timiș a trecut printr-o amplă acțiune de întreținere și igienizare.\n\nO altă activitate a avut loc în colaborare cu Asociația Militar Culturală ,,Sfântul Gheorghe” Lugoj și a fost menită a aduce zâmbetul pe buze persoanelor instituționalizate într-un centru aflat în subordinea Direcției Generale de Asistență Socială și Protecție a Copilului Timiș.\n\nÎn acest sens, a fost vizitat Centrul de Abilitare și Reabilitare pentru Persoane Adulte cu Dizabilități Numărul 3 Lugoj unde au fost împărțite daruri, constând în alimente neperisabile, dulciuri și produse de igienă, tuturor beneficiarilor prezenți.",
        "label": "Banat"
    },
    {
        "title": "Șofer, încarcerat! Accident grav pe DN6 Lugoj – Timișoara",
        "text": "Un grav accident de circulație a avut loc pe DN 6, la câțiva kilometri de Lugoj.\n\nUn bărbat, în vârstă de 72 de ani, a condus un autoturism pe DN6 dinspre Lugoj spre Timișoara, iar în localitatea Belinț a efectuat virajul la stânga, moment în care a intrat în coliziune cu un autoturism care era angajat în efectuarea unei depășiri regulamentare, condus de un tânăr de 26 de ani.\n\n„ISU Timiș a fost solicitat prin S.N.U.A.U. 112 să intervină pentru asigurarea măsurilor PSI și de prim ajutor în urma producerii unui accident rutier pe DN 6, în localitatea Belinț. A fost alertat Detașamentul de Pompieri Lugoj, iar la locul intervenției s-au deplasat o autospecială de primă intervenție si comandă, o autospecială de descarcerare și un echipaj SMURD. Din primele informații, în accidentul rutier sunt implicate două autoturisme, rezultând o victimă încarcerată, care este conștientă”, au anunțat reprezentanții ISU Timiș.\n\nPompierii au intervenit și au extras victima, bărbatul în vârstă de 72 ani fiind transportat la spital în stare conștientă și cooperantă.\n\nPolițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Ruga de la Pădureni are loc duminică, de Sfânta Paraschiva",
        "text": "Primaria Victor Vlad Delamarina organizeaza în data de 14.10.2024, începând cu orele 17:00, ruga satului Pădureni.\n\nÎn deschiderea rugii vor fi copiii dansatori ai comunei Victor Vlad Delamarina.",
        "label": "Banat"
    },
    {
        "title": "Doi gimnaști de la CSM Lugoj participă la Campionatul European de Gimnastică Artistică",
        "text": "Clubul Sportiv Municipal Lugoj va avea doi reprezentanți la Campionatul European de gimnastică artistică, care se desfășoară, în perioada 25-28 aprilie 2024, la Rimini, în Italia: Nicolae Bera și Emilian Neagu.\n\nLa competiția din Italia participă peste 300 de gimnaști (seniori și juniori) din 38 de țări.\n\nDupă cum au anunțat reprezentanții CSM Lugoj, cei doi gimnaști legitimați la clubul lugojean au mai participat la Campionatele Europene: în 2020, Nicolae Bera s-a clasat pe locul 4 la Campionatul European de juniori de la Mersin, Turcia, iar Emilian Neagu a participat atât la campionatul european de juniori, cât și la cel mondial de seniori, de anul trecut.",
        "label": "Banat"
    },
    {
        "title": "Patru persoane au ajuns la spital după un accident pe șoseaua de centură a Lugojului",
        "text": "Accident cu patru victime, petrecut duminică în jurul prânzului, la Lugoj. Polițiștii au deschis un dosar penal pentru vătămare corporală din culpă.\n\nUn bărbat în vârstă de 79 de ani conducea un autoturism dinspre str. Hezerișului înspre Autostrada A6, iar la intersecția cu centura Lugoj a intrat în coliziune cu un autoturism ce circula regulamentar, condus de către un bărbat în vârstă de 68 de ani.\n\nÎn urma impactului, spun cei de la IPJ Timiș, patru persoane au fost rănite: cei doi șoferi și câte un pasager din fiecare mașină cu vârste de 77 de ani și 68 de ani.\n\nVictimele au fost transportate la spital în vederea acordării îngrijirilor medicale de specialitate.\n\nÎn cauză, conform procedurii, a fost deschis un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Felicitări, Călin Dobra!",
        "text": "Așa cum am spus-o într-un articol anterior, indiferent cine ar fi câștigat alegerile locale la Lugoj (pentru funcția de primar) ar fi trebuit felicitat. Toți meritau, într-un fel sau altul, lucrul acesta. Noul primar ales al orașului (pe bune, de această dată!) este Călin Dobra, din partea PSD. Felicitări, Călin Dobra!\n\nMarele câștigător al acestor alegeri locale de la Lugoj a fost PSD. A „luat” funcția de primar (și-a recâștigat-o după 4 ani) și un număr destul de mare de consilieri locali.\n\nNu că ar fi fost o surpriză, PSD este cel mai mare partid politic din România, deci era normal să pornească ca favorit. Dar dacă totuși mi-ați fi cerut părerea acum vreo 4 luni, aș fi văzut cu totul altfel deznodământul acestor alegeri…\n\nEchipa PSD Lugoj, coordonată de tandemul Dobra/Tyukodi, a făcut un adevărat maraton electoral în ultimele luni. Pornită parcă de nicăieri, „mișcarea” lor a crescut permanent, culminând cu o campanie electorală dusă aproape de perfecțiune.\n\nO organizare excelentă, care a fost dublată de o disciplină de partid cum rar am mai văzut, au făcut ca lucrurile să pară simple pentru ei în ziua de 9 iunie 2024.\n\nO victorie meritată, zic eu, mai ales că porneau cu acel handicap de „12 ani de grea moștenire” invocat permanent de unii contracandidați.\n\nCel care trebuia să câștige „en fanfar” aceste alegeri, pornind teoretic favorit în cursă din postura de conducător al orașului, Claudiu Buciu, a dat-o rău de tot în bară.\n\nMai bine de 12.000 de lugojeni (cu l mic, că așa este corect gramatical!) au decis să-l trimită definitiv acasă. Și nu singur, ci cu toată „echipa”.\n\nSă fii votat de 7.000 de lugojeni, dar după nici 4 ani să ai 12.000 de voturi împotrivă, asta da „performanță”… Dar cum am spus de atâtea ori, la aceste alegeri Claudiu Buciu va fi suma faptelor sale. Și așa s-a și întâmplat.\n\nNu are rost să detaliez acest subiect. Ajunge să ieșiți puțin din casă și vedeți despre ce vorbesc. Cu o bucată de centru aruncată drept pomană electorală pe ultimii metri, nu se face primăvară niciodată!\n\nErwin Floroni și al lui USR au pierdut lupta pe mâna proprie. Cele foarte multe greșeli de începător într-ale politicii ale medicului l-au îndreptat spre acest rezultat.\n\nDacă este să gândim rațional, scorul „scos” de „locomotiva” Floroni pentru USR a fost unul foarte bun, comparativ cu cel național.\n\nȘi comparativ cu alegerile trecute, a „ieșit” mai bine în consiliul local, având un consilier în plus. Se putea mai mult? Cu siguranță, dar la fel se poate spune că se putea și mai rău.\n\nDe foarte mult timp, USR nu mai este un partid care să emită pretenții la procente mari și, doar cu un nume „greu”, nu prea poți să reușești. Dar viața merge înainte și e plină de surprize…\n\nCa o simplă remarcă: PSD-ul ar trebui să-i dea o bere lui Floroni, că dacă acesta nu ar fi candidat, ar fi fost destul de greu să-l bată pe Claudiu Buciu. Nu imposibil, să ne înțelegem, dar foarte, foarte greu…\n\nÎn momentul de față, cum era de așteptat, un mic haos s-a coborât pe administrația locală. Nu că n-ar fi fost el și până acum, dar a devenit mai accentuat prin lipsa de demnitate a fostului „primar ales”.\n\nE păcat că unii nu știu să piardă cu fruntea sus. Dar asta este o virtute, despre care unii citesc în cărți „interesante”, dar habar nu au cum se mânâncă ea în viața reală.\n\nAr mai fi multe de scris pe această temă a alegerilor locale. Și chiar am s-o fac în viitor. Dar pentru articolul de azi, a fost suficient.\n\nTot ce contează e că Lugojul are un nou primar. Așa că, încă o dată: Felicitări, Călin Dobra!",
        "label": "Banat"
    },
    {
        "title": "Percheziții la traficanții de migranți",
        "text": "Polițiștii din cadrul Brigăzii de Combatere a Criminalității Organizate Timișoara, împreună cu procurorii D.I.I.C.O.T. – Serviciul Teritorial Timișoara, au pus în aplicare 19 mandate de percheziție domiciliară, în județele Timiș și Argeș, într-un dosar privind săvârșirea infracțiunilor de constituirea unui grup infracțional organizat și trafic de migranți.\n\nCercetările efectuate au stabilit că, în cursul lunii decembrie 2022, trei făptuitori (un cetățean străin și doi cetățeni români) ar fi iniţiat un grup infracţional organizat, având ca scop traficul de migranţi.\n\nGruparea de criminalitate organizată, de tip piramidal, sprijinită de mai mulți cetăţeni străini şi români, ar fi acționat pe mai multe paliere. Astfel, organizatorii locali, aflaţi în legătură directă cu liderul grupului infracţional, ar fi avut ca atribuţii racolarea şoferilor care se ocupau cu preluarea, transportul şi conducerea migranţilor de la anumite locaţii din Timişoara şi localităţile limitrofe, până în zona parcărilor unde erau transferaţi în camioane.\n\nAl doilea palier, transportatorii (persoane de naționalitate română) ar fi primit de la organizatori locaţiile de preluare şi de debarcare şi ar fi realizat transportul migranţilor, pe care i-ar fi predat ultimului eșalon format din şoferii de camioane şi antemergători.\n\nAstfel, în perioada martie – noiembrie 2023, au fost depistate și oprite 15 asemenea transporturi, însumând peste 380 de cetăţeni străini, de origine afro-asiatică. Au fost puse în executare 18 mandate de aducere, audierile desfășurându-se la sediul Direcției de Investigare a Infracțiunilor de Criminalitate Organizată și Terorism – Serviciul Teritorial Timișoara.\n\nAcțiunea a beneficiat de sprijinul polițiștilor din cadrul Brigăzii de Combatere a Criminalității Organizate Piteşti și a jandarmilor din cadrul inspectoratelor județene de jandarmi Timiș și Argeș.",
        "label": "Banat"
    },
    {
        "title": "Și-a confecționat o pușcă și deținea ilegal cinci cartușe",
        "text": "Polițiștii din Belinț au reținut un bărbat bănuit de comiterea infracțiunii de nerespectarea regimului armelor și munițiilor.\n\n„Polițiștii au organizat o acțiune privind prevenirea și combaterea faptelor de braconaj cinegetic și nerespectarea armelor și munițiilor. Astfel, în baza unor informații, la domiciliul unui bărbat de 56 de ani, din Brestovăț, a fost identificată o armă de foc lungă, confecționată artizanal și 5 cartușe, deținute ilegal. Bărbatul a fost reţinut pentru 24 de ore fiind introdus în Centrul de Reținere și Arestare Preventivă din cadrul I.P.J. Timiș. Arma a fost ridicată în vederea continuării cercetărilor”, a anunțat IPJ Timiș.\n\nCercetările sunt continuate de poliţişti sub aspectul săvârşirii infracțiunii de nerespectarea regimului armelor şi muniţiilor. (P.M.)",
        "label": "Banat"
    },
    {
        "title": "Razie pe șosele, în zona Lugoj-Buziaș-Făget, și amenzi în valoare de peste 67.000 lei",
        "text": "Polițiștii municipiului Lugoj împreună cu cei ai orașelor Făget, Buziaș și Recaș au desfășurat o acțiune preventiv-reactivă care a avut drept scop menținerea unui climat de ordine și siguranță publică, precum și depistarea conducătorilor auto care conduc sub influența alcoolului sau a altor substanțe psihoactive.\n\nAstfel, au fost legitimate 526 de persoane și verificate 367 de vehicule, iar 147 de conducători de vehicule au fost testați pentru consum de alcool și 19 pentru droguri.\n\nCa urmare a neregulilor constatate, au fost aplicate 235 de sancțiuni contravenționale, în valoare totală de aproximativ 67.060 lei și au fost constatate 8 infracțiuni.\n\nCa măsură complementară, au fost reținute, în vederea suspendării dreptului de a conduce autovehicule pe drumurile publice, 19 permise de conducere și au fost retrase 13 certificate de înmatriculare.",
        "label": "Banat"
    },
    {
        "title": "Competitii sportive virtuale inlocuiesc cu succes dietele | BĂNĂȚEANUL",
        "text": "Iarna, se acumuleaza kilograme in plus din multe cauze. Una dintre ele o reprezinta alimentatia, mai bogata in grasimi ca de obicei pentru a face fata gerului. Alta sedentarismul. Iarna omul nu munceste la fel de mult ca vara sau primavara, cand mai are o gradina de pus la punct, mai matura si spala prin curte. Vara este anotimpul drumetiilor, in timp ce iarna, oamenii stau pe acasa, cand viforul spulbera zapada si gerul patrunde pana la oase.\n• Cu o cura de sanatate. Sportul aduce cele mai multe si mai mari beneficii organismului, de aceea oamenii este bine sa il practice regulat. Nu trebuie sa se deplaseze nimeni la stadioane sau in salile de sport, ci este de ajuns sa alerge pe banda, in jurul casei, in curte. Inscrierea reprezinta responsabilizarea, fiindca de obicei, oamenii ambitiosi cand incep ceva, nu renunta pana nu termina lucrul respectiv. Nimeni nu impune un anumit ritm de alergare, o ora de practicare a sportului, ci fiecare are libertatea deplina de a monitoriza propria participare la competitia la care s-a inscris.\n• Obtinerea certificatului de participare la competitie. Oamenii se mandresc cu diplomele obtinute de-a lungul anilor, cu documentele care le atesta meritele sau competentele. Evident ca acest certificat nu va fi expus in vitrina sau aratat tuturor, ci celor dragi si reprezinta dovada ca un om isi tine cuvantul dat si finalizeaza competitiile la care se inscrie. In plus, motivatia de a face sport va fi constanta. Poate ca oamenii se plictisesc de diete, mai ales vazand ca organismul se resimte si dupa ce renunta la regimul drastic de viata, pun mai multe kilograme in plus decat au avut, dar iubirea pentru sport este superioara.",
        "label": "Banat"
    },
    {
        "title": "Cum puteti avea garantia unor servicii funerare? | BĂNĂȚEANUL",
        "text": "Cu toate astea partea cea mai grea vine atunci cand persoana decedata nu se afla intocmai in tara de origine si trebuie sa faceti demersuri pentru a putea aduce trupul neinsufletit acasa. Mai exact pentru acest fapt veti avea nevoie de un serviciu denumit , asta in cazul in care respectiva persoana a decedat in Germania.\n\nNu cred ca mai este cazul sa spunem ca oamenii pot intra in panica inca de la primele informatii pe care le primesc in legatura cu moartea cuiva drag si nu se mai pot concentra pe ceea ce au de facut. In principal oamenii se straduiesc sa ofere tot ce este mai bun pentru apropiati.\n\nDar avand in vedere ca in astfel de cazuri nu mai puteti face nimic, doar puteti sa va rezumati la serviciile oferite de firmele de pompe funebre. Asadar daca pana acum nu ati luat in calcul astfel de servicii nu uitati ca o firma specializata va poate garanta cele mai bune servicii si poate face totul in locul vostru.",
        "label": "Banat"
    },
    {
        "title": "Lavinia Miloșovici, cea mai valoroasă gimnastă română a anilor 1990, a împlinit 48 de ani",
        "text": "Lavinia Miloșovici, cunoscută ca „Milo” în lumea gimnasticii, este considerată cea mai valoroasă gimnastă română a anilor 1990, având în palmares 19 medalii mondiale și olimpice.\n\nPerformanța cea mai notabilă este considerată finala de la sol la Jocurile Olimpice de la Barcelona în 1992, pentru care a primit nota 10. Aceasta a fost a doua notă de 10 acordată la Barcelona, și ultima până în prezent.\n\nLavinia Miloșovici s-a născut la Lugoj, în 21 octombrie 1976.\n\n„Astăzi, este ziua ei. Și chiar dacă timpul trece, Lavinia rămâne acolo, într-un colț de podium, în inima noastră. La mulți ani, Lavinia! Da, încă mai vorbim despre tine de parcă ai fi pe podium, pentru că acolo o să rămâi mereu”, au transmis cei de la Muzeul Național al Banatului.\n\nA început să practice gimnastica de la vârsta de 10 ani, în orașul natal.\n\nA strălucit de la primele concursuri internaționale, în 1991, când a câștigat aur la Campionatul European de juniori.\n\nLa Campionatul Mondial din Indianapolis a câștigat primul ei titlu mondial la sărituri, și două medalii de bronz la bârnă și cu echipa.\n\nÎn 1992, la Jocurile Olimpice de la Barcelona, a cucerit lumea cu două titluri de campioană olimpică – la sol, unde a obținut ultima notă de 10 perfect din istoria gimnasticii, și la sărituri.\n\nÎnsă asta nu e tot: bronz la individual compus și argint cu echipa. De la Barcelona la Atlanta, de la Campionatele Mondiale de la Birmingham, Paris și Sabae, până la Europenele unde a adunat titlu după titlu, Lavinia nu a încetat să ne surprindă.\n\nPe bârnă, la paralele, la sol – oriunde pășea, lăsa o amprentă de aur și de vis. Și să nu uităm: Lavinia Miloșovici a fost declarată cea mai bună sportivă a României în anii 1992, 1993 și 1995.\n\nDupă retragerea din activitatea competițională, Miloșovici s-a reîntors în Lugoj unde și-a început activitatea de antrenor.\n\nÎn 2002, Miloșovici și alte două foste colege de echipă, Corina Ungureanu și Claudia Presecan, au dezlănțuit un șir de controverse datorită pozelor nud publicate de revista japoneză LCC Gold.\n\nCelor trei gimnaste le-a fost interzis să antreneze sau să arbitreze în România pe o perioadă de cinci ani, din 2002 până în 2007.\n\nLavinia Miloșovici este căsătorită cu Cosmin Vânatu, ofițer de poliție.",
        "label": "Banat"
    },
    {
        "title": "Cum să alegi lenjeria de pat perfectă pentru fiecare sezon | BĂNĂȚEANUL",
        "text": "Casa New Concept pune un accent deosebit pe diversitate și calitate. Producătorul oferă o selecție largă de lenjerii fabricate din materiale atent alese, inclusiv bumbac 100%, microfibră, și plus. Pe lângă confortul asigurat, lenjeriile Casa New Concept sunt apreciate pentru durabilitate și designurile versatile care se potrivesc oricărui stil de dormitor. Fiecare lenjerie este gândită pentru a aduce un plus de confort și eleganță, adaptându-se cu ușurință fiecărui sezon.",
        "label": "Banat"
    },
    {
        "title": "Lovit de mașină în timp ce încerca să traverseze strada",
        "text": "Un bărbat de 68 de ani, din Lugoj, a murit la spital în urma unui accident rutier. IPJ Caraș-Severin a anunțat că omul a fost victima unui accident rutier, în timp ce voia să traverseze DN6 în localitatea Sacu.\n\n„Polițiștii rutieri de la Biroul Drumuri Naționale și Europene au fost sesizați prin SNUAU 112 cu privire la faptul că pe DN6, în localitatea Sacu, a avut loc un accident rutier în urma căruia a rezultat vătămarea corporală a unui pieton, de sex masculin, care a fost surprins și acroșat de un autoturism în timp ce traversa neregulamentar drumul public. Pietonul, în vârstă de 68 de ani, a fost transportat la spital în stare de inconștiență.\n\nCirculația rutieră pe DN 6 în zona accidentului nu a fost întreruptă imediat după producerea accidentului, însă a fost întreruptă ulterior, pentru scurt timp, pentru efectuarea cercetării la fața locului”, au transmis polițiștii. Din păcate, în cursul nopții, victima a decedat la spital.",
        "label": "Banat"
    },
    {
        "title": "Toți traficantii de droguri vor fi înregistrați într-un registru național, accesibil autorităților",
        "text": "Preşedintele Klaus Iohannis a promulgat Legea privind Registrul naţional automatizat cu privire la persoanele care au comis infracţiuni din sfera traficului de droguri, precum şi pentru completarea Legii 76/2008 privind organizarea şi funcţionarea Sistemului National de Date Genetice Judiciare.\n\n„Poliţia va avea posibilitatea să cunoască, supravegheze şi identifice operativ persoanele care au comis infracţiuni din sfera traficului ilicit de droguri, precum şi pe cele care au efectuat fără drept operaţiuni cu substanţe psihoactive sau pretinzând că deţin autorizaţie”, a declarat Alina Gorghiu.\n\nPotrivit ministrului, în funcţie de pedeapsă, persoanele vor fi înscrise în registru între 5 şi 20 de ani, perioadă în care Poliţia va putea şti unde există riscul ca persoana monitorizată să vândă din nou droguri.",
        "label": "Banat"
    },
    {
        "title": "Percheziții în Timiș și Caraș-Severin la traficanți de droguri",
        "text": "Oamenii legii au descins la traficanți de droguri cu vârste cuprinse între 20 și 31 de ani din județele Timiș și Caraș-Severin.\n\nTraficanții au creat o rețea de clienți cărora le-au vândut 2–MMC şi cristal cu sume cuprinse între 150 și 250 lei pentru o doză.\n\nMembrii grupului infracțional procurau substanțele, după care le împărțeau în doze și le distribuiau en-detail, unii „clienți” devenind ulterior furnizori pentru tineri din anturajul lor.",
        "label": "Banat"
    },
    {
        "title": "Acțiune caritabilă a militarilor lugojeni în Țara Făgetului",
        "text": "Militarii lugojeni au desfășurat recent o acțiune menită să aducă zâmbetul pe buzele copiilor dintr-un centru de zi din „Orașul Castanilor”.\n\nCu această ocazie, în preajma Sărbătorii Sfinților Arhangheli Mihail și Gavriil, au vizitat Centrul de Zi „Floare de Castan” din Făget, unde au oferit daruri constând în alimente neperisabile, dulciuri și produse de igienă tuturor copiilor prezenți.",
        "label": "Banat"
    },
    {
        "title": "Accident provocat pe A1 de un tânăr beat și drogat",
        "text": "Polițiștii Biroului Autostradă A1 Deva- Nădlac au fost sesizați că la nodul rutier A1 cu A6, km 458, a avut loc un accident rutier soldat cu pagube materiale, iar conducătorul autoturismului a continuat deplasarea pe A6 înspre municipiul Lugoj.\n\n„Având în vedere cele sesizate, polițiștii s-au deplasat de urgență la fața locului, iar în urma verificărilor efectuate au reușit oprirea și identificarea conducătorului autoturismului, respectiv un tânăr, în vârstă de 27 de ani. Tânărul a fost oprit la ieșirea de pe A6 înspre Centura Lugoj. În urma testării acestuia cu aparatul etilometru, a rezultat o valoare de 0,59 mg/l alcool pur în aerul expirat. De asemenea, în urma testării cu aparatul din dotare a tânărului, au reieșit indicii cu privire la posibila prezență a substanțelor psihoactive”, au anunțat reprezentanții IPJ Timiș.\n\nTotodată, în urma efectuării controlului în interiorul autoturismului condus de către tânăr, polițștii au găsit o pungă ce conținea substanțe vegetale susceptibile de a produce efecte psihoactive.\n\nAcestea au a fost ridicate și sigilate, fiind înaintate către Brigada de Combatere a Criminalității Organizate Timișoara pentru continuarea cercetărilor.\n\nÎn cauză, polițiștii au întocmit dosar penal sub aspectul săvârșirii infracțiunilor de conducerea unui vehicul sub influența băuturilor alcoolice, conducerea unui vehicul sub influența substanțelor psihoactive, dar și pentru „deținere de droguri în vederea consumului”.\n\nÎn urma probatoriului administrat în cauză, tânărul a fost introdus în Centrul de Reținere și Arestare Preventivă din Caraș-Severin.",
        "label": "Banat"
    },
    {
        "title": "Ziua județului Timiș! Spectacol extraodinar cu Ansamblul Profesionist Banatul",
        "text": "Consiliul Județean Timiș, prin Centrul de Cultură și Artă al Județului Timiș, celebrează ziua județului Timiș cu evenimente care aduc în atenția publicului zestrea culturală timișeană.\n\nÎn 28 iulie sărbătorim 105 ani de administrație românească în județul Timiș. Dr. Aurel Cosma, remarcabil om politic și avocat, militant pentru Marea Unire, a devenit, în 28 iulie 1919, primul prefect al județului Timiș – Torontal, care s-a alăturat Regatului României Mari.\n\nAnsamblul Profesionist Banatul vă invită în 25 iulie 2024, ora 19:00, la Timișoara Convention Center la un spectacol extraordinar dedicat Zilei Județului Timiș. Momente muzical – coregrafice în care regăsim toată frumusețea județului Timiș, prin intermediul cântecelor și al jocurilor multietnice, migălos restaurate și interpretate de Ansamblul Profesionist Banatul și invitații săi. Invitați în recital sunt: Nicoleta Voica, Mihaela Petrovici, Roberta Crintea, Diana Cârlig și Ionuț Blendea. Tinerii interpreți Doriana Talpeș, Oana Stanca, Roxana Goia, Luminița Safta, David Crișan, Dorinel Gavriluț Pîrvoni și Ciprian Pop vor aduce pe scena sălii Timișoara Convention Center multiculturalitatea și convivialitatea spațiului timișean.\n\nInvitațiile se găsesc pe platforma https://www.eventim.ro/ro/, începând cu 15 iulie 2024, ora 11:00.\n\nCentrul de Cultură și Artă al Județului Timiș este instituție de cultură din subordinea Consiliului Județean Timiș, coordonată de Liliana Laichici, manager.",
        "label": "Banat"
    },
    {
        "title": "Trei membri ai unei familii din Lugoj, între care un bebeluș de 8 luni, și-au pierdut viața într-un accident pe o autostradă din Canada",
        "text": "Un accident devastator pe o autostradă din Canada a curmat viețile a trei membri ai unei familii din Lugoj, inclusiv un bebeluș de 8 luni, în timp ce un băiețel de 4 ani se află în stare gravă la un spital din Toronto, potrivit Poliției din Ontario (OP).\n\nUn val de durere a cuprins cartierul Balta Lată din Lugoj, după ce o familie a fost distrusă într-un teribil accident rutier pe o autostradă din Canada.\n\nTatăl, mama și fetița lor, originari din Lugoj, și-au pierdut viața sâmbătă, în urma unei coliziuni violente pe Autostrada 401, în Quinte West, relatează lugojinfo.ro\n\nConform presei canadiene, mașina în care se afla familia s-a izbit de un tir, impactul fiind fatal pentru cei trei. Tatăl, 25 de ani, și mama, 22 de ani, au fost declarați decedați la locul accidentului. Fetița lor de doar opt luni a fost transportată de urgență la spital, însă medicii nu au mai putut face nimic pentru a-i salva viața. Singurul supraviețuitor, un băiețel de patru ani, a fost transportat în stare gravă la un centru de traumatologie din Toronto.\n\n„S-a întâmplat în jurul orei 13:15, sâmbătă, 9 noiembrie, în Quinte West, pe Autostrada 401, la intersecția cu County Road 40. O mașină s-a izbit violent de un tir. La fața locului s-au deplasat ofițerii Quinte West OPP, împreună cu membrii Quinte West Fire și ai Serviciului de Urgență și Hastings-Quinte Paramedic Service. Două persoane, un bărbat de 25 de ani, și o femeie de 22 de ani, au fost declarate decedate la faţa locului.\n\nO fetiță de opt luni a decedat ulterior la spital. Un băiețel de patru ani a fost transportat cu răni grave la un centru de traumatologie din Toronto de Orange Air Ambulance.\n\nToate victimele sunt din Laval, Quebec. Șoferul tirului nu a fost rănit. Autostrada 401 a fost închisă pentru câteva ore în timpul investigației”, a transmis Poliția Provincială din Ontario, care a deschis o anchetă pentru a determina cauzele tragediei. (P. M.)",
        "label": "Banat"
    },
    {
        "title": "Liderul S.O.S. România, despre scandalosul moment de la deschiderea JO 2024 din Franța",
        "text": "Dacă Petre Țuțea ar fi văzut imaginile scârboase și grotești de la ceea ce se pretinde a fi o deschidere a JO din Franța, s-ar fi corectat și ar fi spus că fără Dumnezeu omul rămâne un om irațional, așa cum au demonstrat atât scenariștii, regizorii și „animalele iraționale” ce au încercat să ducă în derizoriu cea mai importantă „cină a tainei Dumnezeiești”.\n\nDar nu le-a reușit decât să arate și să transmită: „Nu faceti ca noi! Suntem niște animale iraționale, tâmpe și în căutarea propriei noastre identități, iar locul nostru ar trebui să fie în afara societății”. Părerea mea este că s-au autoexclus din umanitate prin căderea într-un hău din care nu-i mai poate exorciza nici cel mai abil și hristic sobor de preoți din toată lumea.\n\nPunând în antiteză aceasta imagine diavolească cu imaginea icoanei ridicată deasupra Sodomei și Gomorei politice din Parlamentul European, veți înțelege mesajul transmis de unicul patriot creștin din acea încăpere care a reacționat la actul împotriva creației Divine și hăul apocaliptic în care ne aruncă Europa care nu mai este de mult civilizată și creștină, ci mizerabilă, decadentă, obscenă și diavolească.\n\nAcest tablou grotesc vine parcă să reamintească tabloul celor 80 de gravuri ale lui Francisco Goya „Somnul rațiunii naște monștri”! De la 1799 încoace, (anul in care au fost expuse gravurile lui Goya) se pare că animalul din om a fost mai puternic decât rațiunea umană din animalul ce se pretinde om.\n\nMonștrii pe care îi vedeți în mizeria cu pretenții de spectacol sunt 17 la număr,nu 13 ca în opera lui Da Vinci, cu care nici nu se poate compara, 17 bolnavi psihic, se vede foarte clar din pupilele dilatate și idioțenia cu care se prezintă întregii lumi. Nu își fac niciun serviciu, din contră, singuri își taie craca de sub picioare și transmit un mesaj de antilgbtiq+ : dacă vreți să fiți în mișcarea lgbtiq+ veți fi ca noi, animale iraționale, tâmpe, cu grave probleme psihice netratabile și de râsul curcilor!\n\nDumnezeu are un simț al umorului imbatabil, de v-a permis să vă bateți joc de voi înșivă în halul ăsta! Sincer, mă apucă râsul când văd proștii și nebunii adunați laolaltă care se chinuie să arate că pot deveni oameni, deși nu au reușit să ajungă nici la stadiul de Homo erectus. Mai încercați, poate vă reușește în următorii o sută de ani, când veți dispărea prin imposibilitatea procreării. Doamne, cum îi mai place lui Dumnezeu să se distreze cu proștii:\n\nTrecând peste scenele decadente și absconse prin care oamenii normali vor fi îndepărtați de lumea sportului, gândiți-vă ce a ajuns Sena, plină de urină și fecale, seringi cu droguri, sex în public, etc și ce trebuie să suporte francezii în propria lor țară: să ai un Robespierre, un Napoleon, o Ioana d’Arc și să ajungi să prezinți această mizerie din ceea ce era pe vremuri țara iluminismului, renascentismului, cubismului, marilor politicieni înțelepți ai lumii, nu poate însemna decât că Dumnezeu nu doarme și le oferă posibilitatea tuturor celor ce se îndepărtează de lumea Sa, să dispară în timp, nu înainte de a-și demonstra apogeul decadenței și amoralității.\n\nNe apropiem de sfârșitul imperiului, iar oamenii vor trebui să își găsească în sufletul lor raiul sau iadul în care vor alege să trăiască. Fiecare va trebui să își găsească propria cale și să semene faptele virtuții.\n\nImaginea icoanei ridicată în Parlamentul European este imaginea ce va trebui să vă urmărească zi de zi, noapte de noapte, ca o trezire a Dumnezeirii în interiorul ființelor noastre și ca unica salvare a omenirii!",
        "label": "Banat"
    },
    {
        "title": "Candidații PSD pentru Primăria și Consiliul Local Lugoj",
        "text": "Partidul Social Democrat a depus, la Biroul electoral de circumscripție nr. 2 Lugoj, listele de candidați pentru alegerile locale din 9 iunie 2024.\n\nLa depunerea candidaturilor, alături de Călin Dobra și echipa PSD Lugoj s-a aflat și Alfred Simonis, președintele PSD Timiș.\n\nPentru funcția de primar al municipiului Lugoj, din partea PSD va candida Călin Dobra, fostul președinte al Consiliului Județean Timiș.\n\nLa Consiliul Local Lugoj, PSD propune o listă completă de candidați, cu mulți tineri, pe care se află, în ordine:\n\n1. Călin – Ionel Dobra (profesor, economist / director general și șef de lucrări facultate),\n\n 2. Oana – Sorina Tyukodi (profesor / director),\n\n 3. Ioan – Aurelian Sima (profesor / director Liceul Teoretic „Coriolan Brediceanu”),\n\n 4. Florin – Viorel Subțire (jurist / avocat),\n\n 5. Daniel – Ioan Jurjescu (inginer construcții hidrotehnice / șef Stație Hidro Lugoj),\n\n 6. Marius – Cornel Baboniu (jurist / administrator firmă),\n\n 7. Cristian – Dan Oros – Groza (medic veterinar / administrator),\n\n 8. Simina – Elena Giurchi (profesor / profesor psihopedagogie specială),\n\n 9. Cristian – Teofil Indricău (profesor / director Școala Gimnazială „Eftimie Murgu”),\n\n 10. Iosif Crăciunescu (economist / director Casa de Cultură a Sindicatelor),\n\n 11. Elena – Andreea Trăsnea (profesor / director adjunct Școala Gimnazială Nr. 2),\n\n 12. Marius Potcoavă (inginer / operator stație de epurare),\n\n 13. Virgil – Ioan Păcurar (inginer / profesor),\n\n 14. Emanuel – Florin Blaj (inginer silvic / inginer IT),\n\n 15. Vlad – Alexandru Vîrdaru (managementul muzicii și producție / antreprenor),\n\n 16. Ionela Hegedus (profesor / profesor psihopedagogie specială),\n\n 17. Daniel – Dorel Bohotici (electrician / antreprenor),\n\n 18. Alin – Valentin Dobra (inginer silvic / administrator firmă),\n\n 19. Jessica – Melissa Paulescu – Gherga (economist / administrator),\n\n 20. Claudiu – Mirel Șerbănoiu (economist / pensionar),\n\n 21. Liviu – Florin Tărău (jurist / specialist logistică),\n\n 22. Leonard – Mihai Balica (tehnician maseor / prestator servicii de curierat),\n\n 23. Alexandru Ivănescu (operator tehnică de calcul / tehnician echipamente de calcul),\n\n 24. Răzvan – Gabriel Balica (agent de turism / prestator servicii de curierat).\n\n„Totul pentru Lugoj! Mi-am depus, oficial, candidatura pentru funcția de primar al Municipiului Lugoj. Am avut mari emoții, pentru că această misiune nu este deloc ușoară. Am fost însoțit de echipa PSD Lugoj. Sunt oamenii care m-au ajutat să adun și cele 3.000 de semnături necesare. Dăm o echipă puternică la consiliul local, cu care ”mut munții din loc” pentru Lugoj. Reconstruim Lugojul împreună! Așa să-mi ajute Dumnezeu!”, a declarat Călin Dobra, candidatul PSD la funcția de primar al municipiului Lugoj.",
        "label": "Banat"
    },
    {
        "title": "Evenimentul „The Distinguished Gentleman’s Ride”se află la a 7-a editie",
        "text": "Începând cu anul 2018, Timișoara a devenit parte a acestui eveniment mondial, prin organizarea primei ediții a acestei parade caritabile.\n\n Pana astazi, la Timisoara, au participat, in total, 465 de motociclisti care au adunat 33.600 eur in scop caritabil.\n\nFilmul de prezentare al evenimentul din Timisoara se afla aici : https://www.youtube.com/watch?v=IwUssKVW_RM\n\n Evenimentul își propune să atragă atenția comunității asupra cancerului de prostată și a bolilor mentale la bărbați – care răpesc dintre noi, anual, peste 1 milion de bărbați.\n\nÎnființată în anul 2012 în Sydney – Australia de către Mark Hawwa,The Distinguished Gentleman’s Ride a strâns până acum peste 48 milioane de dolari pentru sănătatea masculină, iar pentru 2024 ținta este de a colecta 6 milioane de dolari la nivel mondial.\n\nSursa de inspirație pentru Distinguished Gentlemans Ride a fost o fotografie a personajului principal din serialul Mad Men – Don Draper – pe o motocicleta clasică, purtând cel mai elegant costum al său. Inițiatorul mișcării, Mark Hawwa, a decis că o cursă tematică ar fi o modalitate excelentă de a combate stereotipul foarte des întâlnit al bărbaților pe motociclete. Partenerii globali ai acestui eveniment sunt The Movember Foundation si Triumph Motorcycles.\n\nSponsorul local care a finantat acest eveniment este: https://digitalux.ro/\n\nVa invităm să vă alăturați paradei Distinguished Gentleman’s Ride din Timișoara duminică, 19 Mai 2024 daca aveti o mototocicleta clasica sau clasic-moderna.\n\nEvenimentul este unul de nisa din punctul de vedere al participarii de aceea va rog consultati pagina oficiala sau solicitati clarificari la dgr.timisoara@gmail.com\n\nAstfel, vă veți alătura celor peste 400.000 de participanți înregistrați la nivel mondial din peste 105 orase, și celor peste 2 miliarde de persoane care urmăresc acest eveniment sau fac donații.\n\nMai multe detalii gasiti aici: https://www.gentlemansride.com/ si pe pagina locala a evenimentului: https://www.gentlemansride.com/sponsor/country/romania?ride_id=1024",
        "label": "Banat"
    },
    {
        "title": "Un bărbat și-a prins picioarele într-un utilaj de cules porumb",
        "text": "Un bărbat a rămas blocat, cu picioarele prinse într-un utilaj de cules porumb, marți seara, în localitatea Honorici, Bărbatul a suferit un accident din cauza unei neatenții, iar martorii au alertat imediat autoritățile.\n\nBărbatul se afla singur pe câmp când, la un moment dat, a coborât din tractor și a vrut să curețe utilajul. Din păcate, într-o clipă de neatenție, utilajul l-a surprins pe bărbatul de 55 de ani și i-a tras picioarele în tocătoare. Cu ultimele puteri, a reușit să sune un localnic și să îi ceară ajutor.\n\nEchipajul de descarcerare a reușit să extragă bărbatul din utilaj, însă, din păcate, nu i-au mai putut salva picioarele. Echipele de intervenție, formate din pompieri lugojeni, au răspuns rapid solicitării, fiind trimise la fața locului o autospecială de descarcerare și o ambulanță SAJ cu medic.\n\nDe asemenea, a fost solicitat elicopterul SMURD din Arad pentru a asigura transportul de urgență al bărbatului la spital.\n\nConform informațiilor furnizate de ISU Timiș, bărbatul a fost recuperat și transportat cu elicopterul SMURD la spital, fiind conștient pe parcursul întregii intervenții.",
        "label": "Banat"
    },
    {
        "title": "O tânără a fost rănită după o coliziune între un microbuz și un tractor",
        "text": "O tânără de 27 de ani a fost rănită după ce microbuzul în care se afla a intrat în coliziune cu un tractor. Accidentul a avut loc pe D 684, în satul Mâtnicul Mic, comuna Fârdea.\n\n„Un bărbat de 58 de ani a condus un tractor pe o stradă laterală din Mâtnicu Mic, comuna Fârdea, iar la un moment dat a intrat în coliziune cu un microbuz, condus de către un bărbat de 36 de ani, care circula pe DJ 684. În urma impactului a rezultat rănirea unei femei, în vârstă de 27 de ani, pasageră în microbuz”, a anunțat IPJ Timiș.\n\nFemeia a fost transportată la spital în vederea acordării îngrijirilor medicale de specialitate. În cauză a fost întocmit dosar penal sub aspectul săvârșirii infracțiunii de vătămare corporală din culpă. (P. M.)",
        "label": "Banat"
    },
    {
        "title": "Dar din Dar, în pragul sărbătorilor pascale",
        "text": "Hai împreună cu Asociația Acasă în Banat să oferi de sărbători nu doar alimente, ci speranță și bucurie familiilor din Timiș și Caraș Severin!\n\nDar din Dar este campania prin care Asociația Acasă în Banat vine în sprijinul familiilor aflate în situații limită sau chiar disperate, în perioada sărbătorilor pascale. În fiecare an, în preajma sărbătorilor, voluntarii asociației strâng alimente pentru a le oferi celor care se află în dificultate: familii sărace sau bătrâni singuri.\n\n„Ne pregătim să ajungem din nou la zeci de familii din Timiș și din Caraș Severin care nu au ce să pună pe masa de sărbători. Campania noastră este una de suflet, pe care o desfășurăm deja de 5 ani și prin care am transportat peste 1500 de pachete în peste 100 de localități din cele două județe. Noi nu ducem doar alimente, ci speranță, încredere și bucuria pentru acești oameni, că nu au fost uitați”, spune Radu Trifan, președintele Asociației Acasă în Banat.\n\nCei care doresc să contribuie la campania Dar din Dar, pot face o donație în contul Asociației Acasă în Banat, menționând numele campaniei: Dar din Dar sau pot oferi pachete cu alimente neperisabile în termen de valabilitate. Voluntarii asociației Acasă în Banat vor achiziționa din banii donați alimente de bază neperisabile, în special conserve de carne, legume, compoturi, dar și ulei, zahăr, mălai și orez, fructe, cartofi, dar și produse de igienă și câteva dulciuri, dar și produse de igienă.\n\nCampania este susținută și de pentru Alimente Timișoara.\n\nDacă doriți să oferiți pachete cu alimente sau vă alăturați ca voluntari, puteți să contactați Asociația Acasă în Banat pagina de sau la adresa de email .\n\nPuteți face o donație în contul Asociației Acasă în Banat",
        "label": "Banat"
    },
    {
        "title": "Trei mașini implicate într-un accident",
        "text": "Un autoturism înmatriculat în Anglia, condus de un cetățean englez, care se deplasa dinspre Lugoj spre Orșova, a pătruns pe contrasens și a lovit alte două mașini, una înmatriculată în Bulgaria și alta în Italia.\n\nAccidentul a avut loc pe DN 6, pe șoseaua de centură a orașului Caransebeș.\n\nÎn urma accidentului, șoferul din Bulgaria, un cetățean în vârstă de 55 de ani, a fost rănit și transportat la spital. Reprezentanții IPJ Caraș-Severin au anunțat că, după impact, șoferul englez a fugit de la locul accidentului, pe câmp, dar a fost imediat găsit de polițiști.\n\nÎn urma testării șoferului englez cu aparatul etilotest a rezultat o concentrație de 0,75 mg/l alcool pur în aerul expirat.",
        "label": "Banat"
    },
    {
        "title": "ITM Timiș a amendat câteva benzinării",
        "text": "Nereguli la unii angajatori care desfășoară activități de depozitare și comercializare a carburanților auto. Inspectorii de la Inspectoratul Teritorial de Muncă Timiș au efectuat 31 de verificări săptămâna trecută.\n\nITM Timiș s-a alăturat, în perioada 2-6 septembrie, unei campanii naționale privind verificarea modului de respectare a prevederilor legale privind încheierea și executarea contractelor individuale de muncă și pentru verificarea modului în care sunt respectate cerințele minime pentru îmbunătățirea securității și protecția sănătății lucrătorilor, de către angajatorii care desfășoară activități de depozitare și comercializare a carburanților auto – cod CAEN 4730, 4671.\n\nInspectorii de muncă ITM Timiș au efectuat 31 controale. Ca urmare a deficiențelor constatate în timpul activității de control au fost aplicate 46 sancțiuni, dintre care 4 de amenzi în valoare de 25.000 de lei și 42 avertismente.\n\n„Măsurile contravenționale aplicate de inspectorii de muncă din domeniul relațiilor de muncă au fost acordate pentru că nu s-au respectat prevederile legale referitoare la munca în zilele de repaus săptămânal, muncă suplimentară și pentru lipsa evidenței timpului de muncă cu ora de începere a activității și ora de sfârșit a activității”, au transmis, luni, reprezentanții ITM Timiș.\n\nÎn ceea ce privește respectarea legislației securității și sănătății în muncă, agenții economici au fost sancționați pentru că nu au asigurat echipamente de muncă, echipamente individuale de protecție, nu au realizat o semnalizare a zonei de trecere, sau o semnalizare corespunzătoare în cadrul magaziei de depozitare a materialelor, nu au reactualizat măsurătorile pentru instalația de legare la pământ pentru echipamentele de muncă electrice folosite, nu au reactualizat determinările de noxe din care să rezulte dacă se depășește limita maximă admisă.\n\nInspectorii de muncă au dispus măsuri pentru remedierea neconformităților.",
        "label": "Banat"
    },
    {
        "title": "O capodoperă a dramaturgiei românești, piesă a lui I.L. Caragiale",
        "text": "O capodoperă a dramaturgiei românești, piesă a lui I.L. Caragiale de care nu te poți sătura, și o distribuție irezistibilă! Luni , 18 noiembrie 2024, are loc premiera timișoreană a spectacolului ”O noapte furtunoasă” în regia lui Vlad Zamfirescu și cu scenografia creată de Imelda Manu-Jipa.\n\nMaia Morgenstern (Zița), Marius Manole (Rică Venturiano), Carmen Tănase (Veta), Vlad Zamfirescu (Chiriac), Mircea Rusu (Nae Ipingescu), Niculae Urs (Jupân Dumitrache) și Gabriel Vătavu (Spiridon) interpretează personajele comediei lui Caragiale : cu o astfel de distribuție, nu-i de mirare că locurile la spectacol se ocupă furtunos, așa încât la Timișoara montarea va avea două reprezentații în aceeași zi.\n\nSpectacolul cu piesa ”O noapte furtunoasă” se va desfășura pe scena Operei Naționale Române din Timișoara de la ora 17:00 și de la ora 20, iar ultimele șanse la bilete sunt disponibile aici: https://proticket.ro/ticketsys-event/o-noapte-furtunoasa-premiera-timisoara-2/ .",
        "label": "Banat"
    },
    {
        "title": "Vacanta in Porto | BĂNĂȚEANUL",
        "text": "Intr-o oferta de vacanta cu destinatia Portugalia, Porto se afla in topul recomandarilor. Porto este orasul din Portugalia in care nu ai cum sa te plictisesti. De fapt, la finalul vacantei vei realiza ca nu ai avut suficient timp sa patrunzi cu sufletul si privirea toate minunatiile acestui oras situat in nordul Portugaliei.\n\nPorto este orasul din Portugalia in care cladirile si arhitectura sunt o atractie turistica in sine. Porto este impanzit de cladiri vechi, istorice, care dau orasului un aer aparte si adauga o pata de culoare in plus. Arhitectura din Porto imbina perfect stilul medieval cu cel modern si imaginea de ansambul este uluitoare. Centrul istoric face parte din patrimonul mondial UNESCO.\n\nParque de Serralves este un alt parc din Porto care se intinde in jurul unui lac. Aici se afla Casa de Serralves o superba vila roz in stil art-deco pe care nu trebuie sa o ratezi. Accesul este liber odata ce ai platit intrarea in parc si uneori aici sunt gazduite expozitii de arta.",
        "label": "Banat"
    },
    {
        "title": "Accidentul cu fetița de 5 ani a ajuns și în atenția posturilor de televiziune centrale",
        "text": "Accidentul cu fetița de 5 ani rănită la un loc de joacă din comuna Racoviţa a ajuns și în atenția posturilor de televiziune centrale. Iată ce scrie reporterul Antena 1, Iulia Pop:\n\n„Locurile de joacă neîngrijite devin capcane pentru copii! Un incident grav a avut loc în comuna Racoviţa. O fetiţă de 5 ani a ajuns la spital, după ce platforma toboganului s-a rupt, iar copilul a căzut în gol. Cazul nu este singular, spun revoltaţi părinţii. Poliţiştii anchetează cazul. Locul de joacă din comuna Racoviţa are platfomele putrezite şi leagănele ruginite. Iar inevitabilul s-a produs. O fetiţă de cinci ani s-a accidentat, după ce o scândură din podeaua toboganului s-a rupt sub ea. „Scândura era coaptă, plină de putregai”, arată reporterul Observator.\n\n„A rămas înţepenită până la mâini. I s-au întors peste cap umerii şi odată am văzut-o jos! Mi s-au tăiat picioarele, m-a luat cu călduri, nu mai ştiam ce se întâmplă cu mine!”, povesteşte Marian Mihai, tatăl fetiței rănite. Fetiţa a căzut prin gaura dintre scânduri şi s-a ales cu răni la coaste şi braţe. Se pare că nimeni nu a ştiut ce probleme sunt cu locul de joacă, deşi biroul primarului e cu vedere la parc.\n\nPărinţii au dus de urgenţă fetiţa la spitalul din Lugoj. De acolo, a fost transferată la Timişoara pentru investigaţii suplimentare. Oamenii au obţinut şi un certificat medico-legal pentru că sunt hotărâţi să-şi facă dreptate în instanţă, mai ales că fetiţa lor nu ar fi singura victimă.\n\n„Au scris primarului, nici nu l-a interesat. Toate parcurile sunt așa… Praf!”, adaugă Marian Mihai, tatăl fetiței rănite.\n\nAceleaşi probleme sunt în toate parcurile din satele comunei. Un alt parc din comună arată sinistru. Caruselul este rupt, iar balansoarului îi lipseşte scaunul.\n\nPrimarul comunei Racovița nu a fost de găsit. Nici la sediul administrației locale şi nici la telefon. Pe fir a intrat şi poliţia, care a deschis un dosar penal pentru vătămare corporală din culpă. (P. M.)",
        "label": "Banat"
    },
    {
        "title": "Razie de amploare, în Lugoj! Au fost aplicate peste 150 de amenzi",
        "text": "Polițiștii din Lugoj au desfășurat o razie de amploare în municipiu, în scopul prevenirii și combaterii faptelor antisociale și asigurării siguranței cetățenilor.\n\nRazia la care au participat peste 94 de forțe de ordine (polițiști și jandarmi) a vizat identificarea persoanelor suspectate de implicare în activități ilegale sau care se sustrag urmăririi penale, prevenirea și combaterea traficului și consumului de droguri, reducerea riscului rutier și menținerea unui climat optim de ordine și siguranță publică.\n\nÎn cadrul raziei, polițiștii au legitimat 327 de persoane, dintre care 229 prin utilizarea aplicației E-DAC, au oprit în trafic, pentru control, 170 de autovehicule, 90 de conducători auto fiind testați, în vederea determinării consumului de alcool sau substanțe psihoactive.\n\nAu fost verificați 9 paznici, 15 deținători de arme 14 deținători de câini periculoși, 4 persoane care aveau emise ordine de protecție și alte 7 persoane aflate în control judiciar.\n\nAu fost conduse la sediul poliției 11 persoane dintre care 7 persoane străine, în vederea amprentării/fotografierii.\n\n„Pentru neregulile constatate, polițiștii au aplicat 164 de sancțiuni contravenționale, în valoare de 47.480 de lei, 131 dintre amenzi vizând încălcări ale legislației rutiere, 17 au vizat încălcări ale Legii 61/1991 privind încălcarea ordinii și siguranței publice, 4 în valoare de 2000 de lei pentru încălcarea prevederilor Legii 33/2003 privind paza obiectivelor, bunurilor, valorilor și protecția persoanelor, iar 6 în valoare de 3000 de lei pentru nerespectarea prevederilor OUG 55/2002 privind regimul câinilor periculoși. De asemenea, a fost constatată 1 infracțiune pentru conducere fără permis, fiind reținute 9 permise de conducere și retrase 7 certificate de înmatriculare”, a anunțat IPJ Timiș.\n\nAcțiunea a beneficiat de sprijinul luptătorilor Serviciului pentru Acțiuni Speciale din cadrul Inspectoratului de Poliție Județean Timiș și al jandarmilor din cadrul Inspectoratului de Jandarmi Județean Timiș.\n\nAceste activități fac parte dintr-o serie de acțiuni desfășurate de polițiști pentru a combate diferitele încălcări ale legii și au rolul de a preveni orice formă de infracționalitate.",
        "label": "Banat"
    },
    {
        "title": "Concert Mircea Vintilă, la Casa Bredicenilor din Lugoj",
        "text": "„Dragi prieteni, mizez mult pe relația sinceră și strânsă cu publicul lugojean și nu numai, și vă aștept la un concert cu Mircea Vintilă la „Casa Bredicenilor” din Lugoj – Teatrul de Vară, joi, 11 iulie 2024, ora 19:00. Invitați: Daniel Julean și Maria Nicoleta Brola. Nu ratați o seară de neuitat!”, a transmis Vasile Gondoci.\n\nPrețul unui bilet este de 50 de lei. (D. G.)",
        "label": "Banat"
    },
    {
        "title": "Un motociclist a fost rănit într-un accident pe pe drumul dintre Lugoj și Caransebeș",
        "text": "Un motociclist din Lugoj a fost rănit într-un accident și a ajuns la spital duminică seara. Lugojeanul în vârstă de 24 de ani ar fi pierdut controlul motocicletei într-o curbă pe drumul care leagă Lugojul de Caransebeș, pe raza localității Constantin Daicoviciu. Martorii incidentului cred că accidentul a avut loc pe fondul neatenției, dar și a lipsei de experiență, având în vedere că motociclistul era începător.\n\nDin fericire, lugojeanul nu a suferit răni grave și a fost transportat la spital pentru efectuarea unor investigații medicale la Caransebeș, după ce o ambulanță din județul Hunedoara, care trecea prin zonă, i-a acordat primul ajutor. Polițiștii din Caransebeș au demarat cercetările pentru a determina exact condițiile în care s-a produs accidentul. (P. M.)",
        "label": "Banat"
    },
    {
        "title": "Tipuri de drojdie de panificatie si utilizarea lor | BĂNĂȚEANUL",
        "text": "\n• Drojdia proaspata. Drojdia proaspata are o cantitate ridicata de apa – cam 70-80%. Aceasta are un termen de valabilitate destul de scurt, aproximativ 40 de zile de la data fabricatiei. In plus, drojdia proaspata trebuie pastrata la frigider, altfel devine inutilizabila. Odata deschis pachetul, drojdia trebuie folosita imediat. Drojdia proaspata trebuie dizolvata in lapte sau apa calda pentru 10 minute.\n• Drojdia uscata activa. Drojdia uscata activa se vinde sub forma de granule si are un nivel de umiditate de doar 5-8%. Aceasta este obtinuta prin uscarea drojdiei proaspete. La fel ca drojdia proaspata, cea uscata activa trebuie dizolvata in apa sau lapte pana se formeaza bule la suprafata. Totusi, spre deosebire de drojdia proaspata, cea uscata nu trebuie pastrata la frigider.\n• Drojdia uscata instant. Drojdia uscata instant se aseamana cu cu cea activa, cu exceptia faptului ca este mult mai fina si nu trebuie dizolvata in apa. In plus, drojdia instant reactioneaza mult mai rapid.\n\nDrojdia poate fi utilizata in diverse retete de panificatie. In general, poti folosi orice tip de drojdie, pentru ca acest lucru nu afecteaza rezultatul final. Aici este vorba mai mult de comoditate. De exemplu, drojdia uscata are un termen de valabilitate mai lung si daca ti se face pofta intr-o seara de paine facuta in casa, nu trebuie sa fugi la magazin dupa drojdie proaspata.",
        "label": "Banat"
    },
    {
        "title": "Polițiștii din Lugoj au prins încă un șofer beat la volan",
        "text": "Un bărbat, în vârstă de 55 de ani, s-a ales cu un dosar penal, după ce a fost prins de polițiștii din Lugoj în timp ce conducea un autoturism deși se afla sub influența băuturilor alcoolice.\n\n„La data de 01 iulie a.c., în jurul orei 01:35, polițiștii Biroului Rutier Lugoj, au oprit pentru control pe strada Împăratul Traian din municipiu, un autoturism condus de către un bărbat, în vârstă de 55 de ani. În urma testării conducătorului auto cu aparatul din dotare, a rezultat o alcoolemie de 0,85 mg/l în aerul expirat”, a transmis IP Timiș.\n\nÎn cauză a fost întocmit dosar penal sub aspectul săvârșirii infracțiunii de conducerea pe drumurile publice a unui autovehicul sub influenţa băuturilor alcoolice. (P. M.)",
        "label": "Banat"
    },
    {
        "title": "Bergenbier S.A. lansează raportul de sustenabilitate pentru anul 2023 | BĂNĂȚEANUL",
        "text": "„Progresele pe care le-am făcut în direcția sustenabilității completează performanțele financiare solide din 2023 și deși a fost an turbulent pe plan macroeconomic, am continuat investițiile în proiectele ce reduc amprenta de carbon. Strategia noastră de sustenabilitate urmărește trei piloni – oamenii, mediul înconjurător și consumul responsabil de alcool – arii ce sunt aliniate cu strategia globală Molson Coors Beverage Company, grupul din care Bergenbier S.A. face parte. De-a lungul anului trecut, am avut campanii de CSR și sustenabilitate ce s-au bucurat de atenție și recunoaștere publică, iar aici amintim Slomo la volan și Trash into Art, demersuri prin care am adus în discuție toleranța zero pentru alcool la volan și importanța reciclării. Spiritul sustenabilității este strâns legat cu cel al prieteniei, o valoare pe care o promovăm în organizația noastră, în relațiile cu partenerii, dar și față de mediul înconjurător și comunitățile din care facem parte, ”, a declarat Monica Constantin, Legal & Corporate Affairs Director.\n\n„Pentru a fi sustenabili trebuie să fim în primul rând eficienți și pot spune că 2023 a fost pentru fabrica din Ploiești încă un an de performanță și eficientizare, atât din punct de vedere energetic, cât și al emisiilor de carbon. Toate aceste rezultate sunt rodul muncii unei echipe de profesioniști, oameni responsabili și preocupați permanent de ce se întâmplă în jurul nostru. Nu în ultimul rând, implementarea unei strategii coerente și a planului de investiții ambițioase ce vizează atât tehnologii noi, cât și capabilități crescute pentru oameni, sunt alte elemente care stau la baza acestor rezultate remarcabile. Concret, anul trecut, aproape jumătate din proiectele planificate pentru a fi implementate în fabrica din Ploiești au vizat sustenabilitatea, ele reprezentând o treime din valoarea totală a capitalului alocat. Personal, sunt mândru de tot ceea ce am realizat împreună și am încredere că echipa Bergenbier S.A. este pe drumul corect al sustenabilității!”, a completat Iulius Chiriac, Supply Chain Director.\n\nParte a grupului Molson Coors Beverages Company Central & Eastern Europe, compania Bergenbier S.A. a fost fondată în 1994, iar cea mai importantă marcă din portofoliul său, Bergenbier, a fost lansată un an mai târziu. Astăzi, Bergenbier S.A. este în top trei companii producătoare de bere din România, având o fabrică modernă la Ploieşti şi o reţea performantă de distribuţie naţională. Bergenbier S.A. acordă o atenție sporită impactului pe care îl are în comunitate și asupra mediului. Portofoliul companiei cuprinde mărci care acoperă toate segmentele pieţei. Pe lângă berile produse la Ploiești – Bergenbier, Caraiman Fresh, Staropramen, Staropramen Unfiltered, Stella Artois, Beck’s, Noroc, Löwenbräu – compania importă și distribuie în exclusivitate specialitatea pragheză Staropramen Dark, berile de abație belgiene Leffe și Hoegaarden, berea americană Miller Genuine Draft, cea mai iubită bere mexicană, Corona, precum și berea albă germană nefiltrată Frazinskaner. De asemenea, compania are din 2023 în portofoliu și variantele 0.0% alcool pentru Stella Artois și Staropramen.",
        "label": "Banat"
    },
    {
        "title": "Un motociclist a fost rănit în urma unui accident de circulație",
        "text": "Un motociclist a ajuns la spital după ce a fost implicat într-un accident de circulație.\n\n„Un bărbat în vârstă de 64 de ani, a condus o motocicletă dinspre localitatea Săvârșin înspre orașul Făget, iar la un moment dat într-o curbă la dreapta, a pierdut controlul asupra motocicletei și a părăsit partea carosabilă. Bărbatul în vârstă de 64 de ani a fost transportat la spital în vederea acordării îngrijirilor medicale de specialitate”, a anunțat IPJ Timiș.\n\nÎn cauză, polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Exemplu de umanism. O tânără din Germania a salvat patru cățeluși abandonați împreună cu mama lor pe o șosea din țară",
        "text": "Zilele trecute, Marie Csech, aflată în trecere prin România, a găsit pe șosea patru cățeluși abandonați împreună cu mama lor, undeva în sudul României.\n\nImpresionată de starea lor jalnică, tânăra nu stat prea mult pe gânduri și i-a urcat în mașină cu gândul de a-i plasa la un adăpost.\n\nA încercat pe Internet să intre în legătură cu un adăpost, dar cum nimeni nu răspundea la apelurile ei a ajuns la adăpostul situat la ieșirea din Lugoj, între satele Tapia și Măguri, la Free Amely, străbătând peste două sute de kilometri în tentativa ei salvatoare.\n\nDoar aici a găsit ajutorul mult dorit. Mama cu puii ei a fost primită în adăpost, iar Marie Csech a mai rămas câteva zile, prestând voluntariat la adăpostul cu pricina.\n\nEmoționată de gestul ei, Elena Balaj, administratoarea adăpostului, a ținut ca presa să cunoască și să mediatizeze povestea plină de umanism a tinerei Marie Csech, sperând ca exemplul ei să îndemne și pe alții să îl urmeze.",
        "label": "Banat"
    },
    {
        "title": "Accident grav, pe DN 68A! 10 persoane rănite, în urma coliziunii dintre un microbuz și un autoturism",
        "text": "Un grav accident de circulație a avut loc, duminică dimineața, în jurul orei 9:40, pe DN 68A, în localitatea Coșevița.\n\n„Un bărbat, în vârstă de 60 de ani, a condus un microbuz pe DN 68 A dinspre Timișoara înspre Deva, în localitatea Coșevița, într-o curbă la dreapta ar fi pătruns pe sensul opus de mers și a intrat în coliziune cu un autoturism condus de un bărbat, în vârstă de 30 de ani”, au anunțat polițiștii.\n\nPompierii din cadrul Secției Făget și Detașamentului Lugoj au fost solicitați să intervină pentru asigurarea măsurilor PSI și prim ajutor. La locul evenimentului au fost alocate o autospecială de primă intervenție si comandă, o autospecială de stingere, o autospecială pentru transport personal și victime multiple, două echipaje SMURD, precum și elicopterul SMURD Caransebeș, și o ambulanță SAJ cu medic.\n\n„În accidentul rutier au fost implicate un autoturism în care se aflau două persoane și un microbuz cu opt persoane. În urma evenimentului, două persoane din microbuz au ramas încarcerate. Cele două victime au fost descarcerate și predate echipajelor medicale; o victimă de sex feminin, conștientă și cooperantă și o altă victimă de sex feminin, în stare inconștientă”, au anunțat reprezentanții ISU Timiș.\n\nLa spital au fost transportate încă trei persoane din microbuz, iar alte trei persoane din microbuz și cele două persoane din autoturism au refuzat transportul la spital, fiind evaluate medical la fața locului. Polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "„Roadpol Speed”, o acțiune a Poliției pentru depistarea celor care depășesc viteza legală",
        "text": "Polițiștii desfășoară până în 11 august 2024 o amplă acțiune de control pe șosele, în cadrul Programului Operațiunilor Europene 2024 al Organizaţiei Poliţiilor Rutiere din Europa (ROADPOL). Acțiunea are ca scop verificarea respectării regimului legal de viteză și prevenirea evenimentelor rutiere cauzate de viteza excesivă.\n\nÎn cadrul acestei acțiuni, polițiștii rutieri vor acționa cu prioritate pentru depistarea celor care depășesc viteza legală, folosind toate echipamentele de supraveghere a traficului rutier și măsurarea vitezei de deplasare a autovehiculelor din dotarea Poliției Române.\n\nÎn perioada 1 ianuarie – 31 iulie 2024, la nivelul județului Timiș, din cauza vitezei neregulamentare, au avut loc 4 accidente rutiere grave, în urma cărora 5 persoane au decedat și 3 au fost rănite grav. Astfel, 9,09% din totalul accidentelor grave a avut viteza drept cauză generatoare.\n\n„Recomandăm conducătorilor auto să respecte regimul legal de viteză aplicabil pe tronsonul de drum pe care circulă, să adapteze în permanență viteza la condițiile meteo-rutiere, să circule cu prudență și să respecte semnalele polițiștilor rutieri. Pietonilor le recomandăm să respecte regulile de circulație aplicabile lor: aceștia trebuie să traverseze strada pe marcajul pietonal, prin dreptul indicatoarelor „Trecere pentru pietoni”, iar acolo unde sunt instalate semafoare, numai la culoarea verde a acestora, să evite să pună conducătorii de autovehicule în situația de a frâna brusc pentru a le acorda prioritate și să constituie prin comportamentul lor un exemplu pozitiv pentru cei mici”, transmit reprezentanții IPJ Timiș.\n\nÎn România, viteza maximă admisă în localități este de 50 sau 70 km/h, cu acordul administratorului drumului public, respectiv 90/100 km/h în afara localităților, 120 km/h pe drumurile expres și 130 km/h pe autostrăzi.",
        "label": "Banat"
    },
    {
        "title": "Călin Dobra a câștigat! Vezi rezultatele obținute de ceilalți candidați!",
        "text": "Călin Dobra a câștigat funcția de primar de primar al municipiului Lugoj. Rezultatele finale ale alegerilor de duminică, 9 iunie 2024, urmează să fie comunicate de către Biroul Electoral Central în zilele următoare.\n\nÎntre timp, vor fi făcute publice rezultatele provizorii, paralele și parțiale, care vor arăta componența Consiliului Local Lugoj și a Consiliului Județean Timiș.\n\n„Dragi lugojeni, am câștigat. Această victorie este pentru voi. Împreună cu colegii mei social-democrați ne vom apuca de treabă. Împreună vom reconstrui Lugojul. Așa să ne ajute Dumnezeu!”\n\nLa Lugoj și localitățile aparținătoare, Tapia și Măguri, până la ora 22, au votat 15.684 de persoane (42,06%)\n\nPe listele permanente și complementare au fost înscriși 37.281 de persoane, dintre care au votat:\n\nPrezența la vot în județul Timiș a fost de 48,62%, iar la nivel național 49.96%.",
        "label": "Banat"
    },
    {
        "title": "Programul Cinematografului Bela Lugosi",
        "text": "Regatul lui Kensuke. Regia: Kirk Hendry, Neil Boyle. Cu: Cillian Murphy, Raffey Cassidy, Sally Hawkins, Ken Watanabe. Gen film: Animaţie, Aventuri. Tânărul Michael, naufragiat pe o insulă îndepărtată, realizează că lumea în care a ajuns adăpostește nu doar frumusețe, ci și pericole inimaginabile.\n\nLa limita supraviețuirii. Regia: George Nolfi. Cu: Morena Baccarin, Anthony Mackie, Maddie Hasson, Danny Boyd Jr.. Gen film: Acţiune, SF, Thriller. Un tată singur și două femei se aventurează pentru a salva viața unui băiat, dar au de înfruntat teroarea lumii post-apocaliptice pentru a supraviețui și a salva viitorul.\n\n\n\n Vrăjitoarele. Regia: Jon M. Chu. Cu: Michelle Yeoh, Cynthia Erivo, Ariana Grande. Gen film: Comedie, Dramă, Familie, Fantastic, Muzical, Romantic, Dragoste. După aproape două decenii de succes ca muzical de scenă, Vrăjitoarele se transformă pentru prima dată într-un eveniment cinematografic spectaculos, foarte potrivit perioadei sărbătorilor de iarnă.",
        "label": "Banat"
    },
    {
        "title": "Urmărit internațional în Franța, a fost prins la Lugoj",
        "text": "Polițiștii din Lugoj au depistat, pe raza municipiului, un bărbat urmărit internațional pentru furt calificat pe teritoriul Franței.\n\n„Polițiștii Biroului de Investigații Criminale Lugoj și ai Biroului de Ordine Publică Lugoj, au depistat, pe raza municipiului, un bărbat, în vârstă de 26 de ani, urmărit internațional. Față de aceasta, autoritățile judiciare din Lyon au emis mandat european de arestare în vederea extrădării, pentru comiterea infracțiunii de furt calificat pe teritoriul acestui stat”, au anunțat reprezentanții IPJ Timiș.\n\nBărbatul a fost reținut pentru o perioadă de 24 de ore, fiind introdus în Centrul de Reținere și Arestare Preventivă Timiș, urmând să fie prezentat procurorului din cadrul Parchetului de pe lângă Curtea de Apel Timișoara în vederea dispunerii măsurilor legale.",
        "label": "Banat"
    },
    {
        "title": "S-a răsturnat cu autoturismul după ce a lovit mașina din fața sa",
        "text": "Un accident de circulație a avut loc, marți dimineața, pe DJ 592, între Bacova și Chevereșu Mare. Un autoturism a lovit mașina care circula în fața sa, iar apoi s-a răsturnat.\n\n„Un bărbat de 30 de ani a condus un autoturism pe DJ 592, între Bacova și Chevereșu Mare, iar la un moment dat a intrat în coliziune față-spate cu un autoturism condus de o femeie de 47 de ani. În urma evenimentului a rezultat rănirea conducătorului auto de 30 de ani, fiind transportat la spital în vederea acordării îngrijirilor medicale”, a anunțat IPJ Timiș.\n\nPompierii din Buziaș au intervenit pentru asigurarea măsurilor PSI și de prim ajutor. În cauză, polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Cea mai mare amendă pentru furt de lemne: 24.000 de lei. Și marfa confiscată!",
        "text": "♦ Polițiștii municipiului Lugoj – Biroul de Ordine Publică au oprit pentru control, vineri, 13 septembrie, pe strada Bucegi din municipiu, o autoutilitară condusă de către un bărbat, în vârstă de 37 de ani, care transporta material lemnos.\n\n„În urma verificărilor efectuate s-a stabilit că acesta nu deține documente legale, iar datele înscrise în avizele de însoțire a materialului nu corespund cu cantitatea, volumul fiind mai mic decât cel constatat, respectiv 4,23 mc de material lemnos, precum și din punct de vedere al speciilor ( fag și frasin)”, a anunțat IPJ Timiș.\n\nConducătorul auto a fost sancționat cu amenzi în valoare de 24.000 lei, iar materialul lemnos a fost ridicat în vederea confiscării.\n\n♦ Polițiștii Secției 6 Rurale Găvojdia au oprit pentru control pe DC 123, între localitățile Jurești și Botinești, două autoutilitare conduse de către doi bărbați în vârstă de 32 și 34 de ani.\n\n„În urma verificărilor efectuate s-a stabilit faptul că ambii bărbați transportau cherestea de tei, fără a deține documente legale de proveniență a materialului lemnos (conducătorul auto de 32 de ani transporta cantitatea de 3,5 mc, iar cel în vârstă de 34 de ani transporta 3 mc)”, a anunțat IPJ Timiș.\n\nAmbii conducători auto a fost sancționați contravențional cu amenzi în valoare de 2.000 lei, potrivit Legii nr. 171/2010, iar materialul lemnos a fost ridicat în vederea confiscării.",
        "label": "Banat"
    },
    {
        "title": "Inspecția Muncii a împlinit 25 de ani",
        "text": "ITM TIMIȘ a sărbătorit în 11 iulie 2024, în prezența domnului subprefect, Raul Ambruș și a reprezentanților instituțiilor din județul Timiș, 25 de ani de la înființarea Inspecției Muncii, astfel cum a fost reglementată prin Legea 108/1999.\n\nDin documentele puse la dispoziție de Serviciul Județean Timiș al Arhivei Naționale, Inspectia Muncii are rădăcini din anul 1940, sub denumirea de Inspectoratul General Regional al Muncii Timișoara, având în subordine, Aradul, Caraș-Severin și Hunedoara.\n\nInspecția Muncii, aflată în subordinea Ministerului Muncii şi Solidarității Sociale, este un organ de specialitate al administraţiei publice centrale care are în subordine inspectoratele teritoriale de muncă, instituţii cu personalitate juridică, organizate în fiecare judeţ şi în municipiul Bucureşti.\n\nInspecția Muncii își desfășoară activitatea potrivit statutului propriu, în baza prevederilor art. 41 din Constituția României și în conformitate cu prevederile Convenţiilor nr. 81 şi 129 ale Organizației Internaționale a Muncii.\n\nInspecția Muncii din România și inspectoratele teritoriale de muncă au același mandat cu cel al instituțiilor similare din statele membre ale Uniunii Europene.\n\nAvând în vedere buna colaborare cu o parte din instituțiile din județul Timiș, doamna inspector șef Ileana Mogoșanu le-a oferit plachete aniversare următoarelor instituții: Instituției Prefectului Timiș, Inspectoratului de Poliție Județean Timiș, Inspectoratului de Jandarmi Județean Timiș, Serviciului de Telecomunicații Speciale, Direcției Județene de Informații Timiș, Serviciului Județean Anticorupție Timiș, Penitenciarului Timișoara, Inspectoratului pentru Situații de Urgență ”Banat” al județului Timiș, Primăriei Giroc, Universității Politehnica Timișoara, Brigadei 18 Cercetare Supraveghere ”Decebal”, Arhivei Naționale Serviciul Județean Timiș, Inspectoratului Teritorial ISCTR IT5 TM, Agenției Județene pentru Ocuparea Forței de Muncă Timiș, Agenției Județene pentru Plăți și Inspecție Socială Timiș.\n\nO mare surpriză a fost oferirea unei plachete aniversare din partea domnului conf. univ. dr. ing. Florin Drăgan, rectorul Universității Politehnica pentru implicarea și profesionalismul cu care acționăm la dezvoltarea economico-socială a județului Timiș și a României.\n\nAstăzi, la ceas aniversar, am considerat că trebuie să ne evidențiem și latura umană a noastră, motiv pentru care am ales o familie care locuiește în proximitatea ITM Timiș și am oferit alimente și produse de igienă.\n\nDe asemenea, pentru cei opt copii ai acestei familii, pe lângă dulciuri și alimente, le-am dăruit patru mingi de fotbal și echipament sportiv.\n\nSubliniem că aceste acțiuni de binefacere le facem des, dar am considerat că lucrurile bune se fac în liniște.",
        "label": "Banat"
    },
    {
        "title": "Un biciclist a fost lovit de tren la o trecere la nivel cu calea ferată",
        "text": "Un bărbat, care circula pe bicicletă, a fost lovit de tren, la trecerea la nivel cu calea ferată de pe DN 68A, în localitatea Margina.\n\nConform Centrului InfoTrafic din Inspectoratul General al Poliției Române, biciclistul a fost lovit de trenul care circula între Simeria și Lugoj.\n\nÎn urma accidentului, circulația rutieră și feroviară a fost oprită timp de aproximativ o oră.",
        "label": "Banat"
    },
    {
        "title": "203 locuri de muncă vacante în Spaţiul Economic European",
        "text": "Angajatorii din Spaţiul Economic European oferă, prin intermediul reţelei EURES România, 203 locuri de muncă vacante, după cum urmează:\n\nGermania: 60 de locuri de muncă – sudor, electrician, lucrător ajutor la prelucrarea metalelor, operator stivuitor, sofer de autobuz.\n\nItalia: 50 locuri de muncă – lucrători în domeniul sportului și al pregătirii fizice – animator centru de vacanță;\n\nBelgia: 16 locuri de muncă – muncitor necalificat la întreținerea de drumuri, șosele, poduri, baraje, instalator șemineu/sobă (instalator centrale termice), bucătar, tehnician rețele de telecomunicații, macaragiu, electrician iluminat stradal, electrician tensiune medie;\n\nOlanda: 10 locuri de muncă – lucrător în producție cu bulbi de flori;\n\nNorvegia: 8 locuri de muncă – mecanic auto, tinichigiu auto, vopsitor; Suedia: 4 locuri de muncă – izolator de lână vrac;\n\nSlovenia: 1 loc de muncă – cercetător în domeniul dispozitivelor celulare și al predicției bolilor;\n\nRețeaua EURES oferă servicii de informare, consiliere şi mediere persoanelor aflate în cautarea unui loc de muncă in alt stat UE/SEE și cetățenilor europeni aflați în căutarea unui loc de muncă în România, precum și angajatorilor care doresc să recruteze lucrători din alt stat UE/SEE ;\n\nEURES România dispune de o reţea formată din 42 de consilieri EURES, specializați pe țări ale UE/SEE care asigură un contact zilnic cu solicitanţii de locuri de muncă şi angajatorii din întreaga Europă (fiecare județ are un consilier EURES, în cadrul agențiilor județene pentru ocuparea forței de muncă, care răspunde de o țară din UE).\n\nMai multe detalii despre locurile de muncă disponibile în Spațiul Economic European puteti gasi accesând anofm.ro/EURES si ec.europa.eu/eures .",
        "label": "Banat"
    },
    {
        "title": "Un tânăr, posibil drogat, a fost prins la volan",
        "text": "Polițiștii din Lugoj au mai depistat un șofer posibil drogat la volan.\n\n„Polițiștii de ordine publică din Lugoj au oprit pentru control pe strada Romanilor din municipiu, un autoturism condus de un tânăr, de 33 de ani.\n\nÎn urma testării cu aparatul drugtest au reieșit indicii cu privire la posibila prezență a substanțelor psihoactive, tânărul fiind condus la o unitate spitalicească pentru recoltarea probelor biologice în vederea stabilirii cu exactitate a consumului unor substanțe interzise”, a anunțat IPJ Timiș.\n\nCercetările sunt continuate de polițiști în vederea stabilirii stării de fapt și luării măsurilor legale.",
        "label": "Banat"
    },
    {
        "title": "Călin Dobra va fi învestit în funcția de primar. Se va constitui și noul Consiliu Local",
        "text": "Noul primar al municipiului Lugoj, social-democratul Călin-Ionel Dobra, va fi învestit în funcție în 19 octombrie 2024.\n\n„Având în vedere Ordinul Prefectului județului Timiș nr. 708 din 16.10.2024, aducem la cunoștința cetățenilor interesați că ședința privind ceremonia de constituire a Consiliului Local al Municipiului Lugoj se va desfășura în data de 19.10.2024, începând cu ora 12, în „Sala Roșie” a Cinematografului „Bela Lugosi” din Lugoj, str. Mocioni, nr. 5”, au transmis reprezentanții Primăriei Lugoj.\n\nNoul Consiliu Local al Municipiului Lugoj va fi format din:",
        "label": "Banat"
    },
    {
        "title": "219 traficanți arestați și 1.374 de victime identificate în urma unei operațiuni coordonate de Austria și România, în iunie",
        "text": "Austria și România au coordonat o operațiune internațională împotriva traficului de persoane, la începutul lunii iunie. Au fost arestați peste 200 de traficanți și identificate aproape 1.380 de victime, printre care 150 de copii. La operațiunea comună împotriva traficului de persoane, numită Global Chain, au participat forțele de poliție din 39 de țări din întreaga lume: Albania, Austria, Belgia, Bosnia și Herțegovina, Brazilia, Bulgaria, Columbia, Croația, Cipru, Danemarca, Finlanda, Franța, Germania, Grecia, Ungaria, Islanda, Irlanda, Kosovo, Letonia, Lituania, Malta, Moldova, Muntenegru, Olanda, Nigeria, Macedonia de Nord, Polonia, Portugalia, România, Serbia, Slovacia, Slovenia, Spania, Suedia, Elveția, Thailanda, Ucraina, Marea Britanie și Vietnam.\n\nAceasta a fost coordonată de Austria, cu ajutorul României, Europol, Interpol și Frontex, între 3 și 9 iunie. Scopul a fost de elimina rețelele de trafic de persoane. Statele implicate s-au concentrat pe cazuri de exploatare sexuală, criminalitate și cerșetorie. Bilanțul final a arătat că 219 persoane au fost arestate și 1.374 de victime au fost identificate, dintre care 153 de copii. Zonele pe care s-a concentrat acțiunea au fost UE, America Latină, Asia, Africa, precum și țările care fac parte din Parteneriatului Estic (Armenia, Azerbaidjan, Georgia, Republica Moldova și Ucraina). Europol a transmis că printre obiectivele principale ale operațiunii s-a numărat identificarea și perturbarea celor mai periculoase rețele criminale active în UE, implicate în traficul de persoane. Un accent deosebit a fost descoperirea cazurilor în care copiii s-au numărat printre victime.",
        "label": "Banat"
    },
    {
        "title": "Dancing Queen, Țara Surâsului și Nabucco la Festivalul de Operă și Operetă, ediția a XIX-a",
        "text": "Festivalul de Operă și Operetă, ediția a XIX – a, programat în perioada 30 august–1 septembrie 2024, în aer liber la Teatrul de vară din Parcul Rozelor din Timișoara, este unul dintre cele mai importante și așteptate evenimente culturale din perioada estivală, care atrage anual mii de spectatori. Pentru ediția din acest an Opera timișoreană propune un balet-rock, una dintre cele mai populare operete și o operă plină de pasiune și dramatism.\n\nBaletul-rock „Dancing Queen – Povestea unei cariere” – pe muzica (înregistrată) formației Queen este prezentat la data de vineri, 30 august 2024 | 20:30, opereta „Țara Surâsului” de Franz Lehár va avea loc la data de sâmbătă, 31 august 2024 | 20:30 iar duminică, 1 septembrie 2024, tot de la ora 20:30, vă propunem opera „Nabucco” de Giuseppe Verdi.\n\nIntrarea este liberă la toate evenimentele.",
        "label": "Banat"
    },
    {
        "title": "Sancțiuni de 72.000 de lei aplicate de ITM Timiş unor firme din domeniul panificaţiei",
        "text": "În perioada 9 – 12.04.2024, ITM TIMIȘ, sub coordonarea Inspecţiei Muncii București, a desfăşurat campania naţională pentru verificarea modului în care sunt respectate prevederile legale privind încheierea și executarea contractelor individuale de muncă, precum și prevederile legale privind cerințele minime de Securitate și sănătate în muncă de către angajatorii care desfășoară activități în domeniul ”fabricarea produselor de brutărie și a produselor făinoase”, cod CAEN 1071,1072 și 1073.\n\nObiectivele campaniei au vizat identificarea și verificarea agenților economici care desfășoară activitate în domeniile sus-menționate precum și creșterea gradului de conștientizare al angajatorilor și lucrătorilor în ceea ce privește necesitatea respectării prevederilor legale în domeniile relațiilor de muncă și a securității și sănătății în muncă.\n\n„Controalele efectuate de-a lungul timpului în domeniul securității și sănătății în muncă au evidențiat faptul că lucrătorii din aceste domenii sunt expuși riscurilor de accidentare și îmbolnăvire din cauza echipamentelor de muncă necorespunzătoare tehnologiilor folosite; risc de electrocutare; ventilație insuficientă; lucrul la temperaturi ridicate sau scăzute; risc de lovire prin răsturnarea mărfurilor greșit depozitate; risc de lovire, strivire de echipamentele de muncă aflate în mișcare (malaxoare, stivuitoare, camioane)”, a precizat jr. Ileana Mogoșanu, inspector-şef al ITM Timiş.\n\nInspectorii de muncă din cadrul ITM TIMIȘ au efectuat 45 de controale. Au fost aplicate 85 de sancţiuni contravenţionale, dintre care 11 amenzi în valoare de 72.000 de lei și 74 de avertismente. Din valoarea totală a amenzilor, 20.000 de lei s-au aplicat pentru o persoană depistată fără forme legale de angajare, iar celelalte amenzi pentru nerespectarea legislației în domeniul sănătății și securității în muncă și al relațiilor de muncă .\n\n„Au fost dispuse măsuri pentru remedierea deficiențelor constatate în timpul controalelor care au vizat: nerespectarea dispozițiilor legale privind neîncheierea în formă scrisă a contractelor individuale de muncă; negarantarea în plată a salariului minim; inexistența evidenței timpului de muncă cu ora de începere și de sfârșit a activității; necompletarea registrului de evidență a salariaților cu toate elementele; nepurtarea echipamentului individual de protecție; lipsă semnalizare; neefectuarea instruirii lucrătorilor”, a precizat jr. Ileana Mogoșanu, inspector-şef al ITM Timiş.",
        "label": "Banat"
    },
    {
        "title": "Cercetat penal pentru că a fost prins beat la volan",
        "text": "Un bărbat de 46 de ani este cercetat penal după ce a fost prins de polițiștii din Lugoj că a urcat beat la volan.\n\n„Polițiștii lugojeni au oprit pentru control, pe strada Cloșca, un autoturism condus de către un bărbat, în vârstă de 46 de ani. În urma testării conducătorului auto cu aparatul din dotare, a rezultat o alcoolemie de 0,53 mg/l în aerul expirat”, a anunțat IPJ Timiș.\n\nÎn cauză a fost întocmit un dosar penal sub aspectul săvârșirii infracțiunii de conducerea pe drumurile publice a unui autovehicul sub influenţa băuturilor alcoolice.",
        "label": "Banat"
    },
    {
        "title": "Cele mai frumoase momente petrecute intr-o cabana munte | BĂNĂȚEANUL",
        "text": "Cele mai frumoase amintiri sunt cele care se petrec intr-un mediu relaxant alaturi de oameni dragi. O cabana la munte poate fi una dintre cele mai bune alegeri pentru a putea avea parte de mai multe momente unice pe care sa vi le amintiti mereu cu drag. Pentru a avea in acea vacanta o cabana cu adevarat speciala ar trebui sa cunoasteti ce dotari trebuie sa contina o cabana pentru a putea fi suficient de utiliata, atat pentru nevoile dumneavoastra cat si pentru ceilalti. Cabanele sunt construite din lemn, sunt amplasate in natura, departe de civilizatie, intr-un spatiu rural, unde sa va puteti simti ca intr-o poveste frumos conturata, in natura.",
        "label": "Banat"
    },
    {
        "title": "Elevii de la HasdEU, la inaugurarea proiectului „Imagini din trecut. Holocaustul din Timiș”",
        "text": "Elevii claselor a X-a C, D și E de la Liceul Teoretic „Iulia Hasdeu” din Lugoj au participat joi, 19 septembrie 2024, la inaugurarea expoziției de bandă desenată „Imagini din trecut. Holocaustul din Timiș”.\n\nExpoziția a fost realizată în cadrul proiectului cultural-educaţional „Visualising The Past Through Graphic Novels. Prompting Local Involvement For Holocaust Remembrance In Romania” finanțat de Uniunea Europeană prin programul Citizenship, Equality, Rights, Values (CERV-2022-CITIZENS-REM), implementat de Institutul Naţional pentru Studierea Holocaustului din România „Elie Wiesel” în zece judeţe – Bihor, Botoşani, Cluj, Constanţa, Dâmboviţa, Gorj, Maramureş, Prahova, Sibiu și Timiș.\n\nÎn cadrul acestui proiect a fost creată expoziția de benzi desenate „Imagini din trecut. Holocaustul în România”, cu povești de viață ale evreilor și romilor din perioada celui de-al Doilea Război Mondial.\n\nÎn această expoziție a fost inclusă și banda desenată „Imagini din trecut. Holocaustul din Timiș”, ilustrată de Octav Ungureanu, după un scenariu realizat de cercetători ai Institutului „Elie Wiesel” în colaborare cu elevi şi cadre didactice de la Şcoala Gimnazială nr. 18 din Timişoara şi de la Liceul Teoretic „Iulia Haşdeu” din Lugoj.\n\nInaugurarea expoziției de bandă desenată „Imagini din trecut. Holocaustul din Timiș”, care a avut loc în Piața Unirii din Timișoara, a fost prefațată de un dialog despre istorii locale desfășurat la sediul Comunității Evreilor din Timișoara. La dialog au participat Ana Bărbulescu, cercetător științific la Institutul Național pentru Studierea Holocaustului din România „Elie Wiesel”, Luciana Friedmann, președinte al Comunității Evreilor din Timișoara și, în calitate de moderator, regizorul Florin Iepan.\n\nLa toate aceste evenimente au participat și elevii Liceul Teoretic „Iulia Hasdeu” din Lugoj implicați în activitățile de realizare a benzilor desenate.",
        "label": "Banat"
    },
    {
        "title": "Polițiștii au deschis dosare penale pentru mai mulți comercianți de îngrășăminte chimice",
        "text": "Polițiștii au efectuat activități de control sub coordonarea Serviciului Arme, Explozivi si Substanțe Periculoase – IPJ Timiș, pe linia produselor pentru protecția plantelor și îngrășămintelor chimice.\n\n♦ Polițiștii din Făget au efectuat un control la sediul unei societăți comerciale care are ca obiect de activitate lucrări agricole, unde a fost identificată cantitatea de 16.800 kg de azot și alte îngrășăminte care se aflau depozitate pe o platformă din beton neacoperită și fără a fi ferită de condițiile meteo nefavorabile, nerespectând astfel fișa de securitate a produsului. În cauză s-a întocmit dosar penal sub aspectul săvârșirii infracţiunii de „nerespectarea obligației de depozitare a îngrășămintelor chimice și produselor de protecție a plantelor în locuri protejate“, conform O.U.G. 195/2005 privind Protecția Mediului.\n\n♦ Polițiștii lugojeni împreună cu politiștii din cadrul SAESP Timiş și un consilier al Oficiului Fitosanitar Timiș au efectuat controale în Lugoj la mai multe societăți comerciale, unde au verificat modalitatea de gestionare și manipulare a produselor pentru protecția plantelor, precum și asigurarea sistemelor de pază potrivit Legii 333/2003. Într-o încăpere a unei societăți comerciale a fost descoperită cantitatea de aproximativ 50 litri de produse pentru protecția plantelor cu termenul de valabilitatea expirat.\n\nÎn cauză a fost întocmit dosar penal sub aspectul săvârșirii infracțiunii de „neluarea măsurilor de eliminare totală a substanțelor și preparatelor periculoase care au devenit deșeuri”, conform O.U.G. nr. 195/2005 privind Protecția Mediului.\n\nAstfel, în urma acțiunilor desfășurate și în alte localități, cum ar fi Jebel, unde 6 tone de azot erau depozitate direct pe sol, sau în Ciacova, unde 724 litri de erbicide erau expirate, a fost indisponibilizată cantitatea totală de 22.800 de kg de îngrășământ chimic și 879 de litri de produse pentru protecția plantelor având termenul de valabilitate expirat. (P. M.)",
        "label": "Banat"
    },
    {
        "title": "Servicii profesionale de amenajare teren | BĂNĂȚEANUL",
        "text": "\n• Taierea si eliminarea arborilor mari – Pentru copacii maturi sau pentru cei aflati in pozitii dificile, se utilizeaza echipamente specializate care asigura taierea controlata. Este necesara o abordare profesionala mai ales in cazurile in care radacinile sunt adanc infipte in sol.\n\nhizitionarea unui teren vine adesea cu entuziasmul planificarii unui proiect nou – fie ca este vorba despre construirea unei case, dezvoltarea unui spatiu comercial sau amenajarea unei gradini. Cu toate acestea, un aspect adesea ignorat, dar esential, este starea in care se afla terenul. In cazul in care acesta este acoperit de vegetatie necontrolata, arbori sau chiar tufisuri, primul pas catre realizarea proiectului va fi curatarea terenului, iar pentru aceasta este nevoie de serviciile unei agentii de defrisare profesionale. Vegetatia necontrolata poate aduce numeroase probleme. In functie de locatie, vegetatia poate include copaci maturi, buruieni invazive, tufisuri dense sau chiar resturi vegetale abandonate de mult timp. In afara de aspectul estetic neplacut, o astfel de vegetatie poate impiedica lucrarile de constructie si chiar pune in pericol integritatea cladirilor si structurilor ce urmeaza sa fie realizate pe terenul respectiv.Pentru cei care achizitioneaza un teren si doresc sa il pregateasca pentru proiecte viitoare, a apela la o agentie de defrisare teren este una dintre cele mai eficiente solutii. In prezent, exista pe piata o gama larga de solutii profesionale de curatare a terenurilor, menite sa ofere un spatiu sigur, curat si adecvat pentru planurile viitoare. Serviciile de defrisare nu inseamna doar taierea copacilor, ci includ o serie de operatiuni complexe: de la eliminarea tufisurilor si radacinilor, la nivelarea terenului si chiar eliminarea resturilor de vegetatie.Procesul de defrisare presupune utilizarea unor echipamente speciale si aplicarea unor tehnici de lucru specifice. Pentru a evita riscurile si pentru a obtine un teren pregatit corespunzator, este important ca aceasta operatiune sa fie realizata de profesionisti. Pe langa tehnici, agentiile de defrisare dispun de echipamente specializate, cum ar fi utilaje de tocare, buldozere si echipamente de protectie, care permit lucrari sigure si rapide.Un prim avantaj al lucrului cu profesionisti este eficienta. Curatarea unui teren poate fi o activitate complicata, care necesita multa forta de munca si timp. O agentie de defrisare poate realiza toate operatiunile intr-un timp redus, cu un minim de disconfort pentru client. In plus, in cazul unui teren de mari dimensiuni, echipele profesioniste pot adapta rapid tehnicile folosite pentru a se asigura ca intregul proces este finalizat fara intarzieri. Siguranta este un alt beneficiu esential. Terenurile care necesita defrisare sunt adesea greu accesibile, iar anumite lucrari pot fi periculoase daca nu sunt realizate de persoane specializate. Fie ca este vorba de arbori inaltati, tufisuri dense sau vegetatie salbatica, specialistii au experienta si echipamentele necesare pentru a executa lucrarile in conditii optime de siguranta. De asemenea, o agentie profesionista va efectua operatiunile intr-un mod responsabil fata de mediu. Eliminarea vegetatiei necesita o abordare corecta pentru a nu afecta solul si pentru a nu deteriora biodiversitatea din zona. Profesionistii stiu cum sa protejeze flora si fauna locala si vor elimina vegetatia intr-un mod responsabil, urmand reguli stricte de mediu.Agentiile de defrisare ofera o gama variata de servicii, adaptate nevoilor fiecarui client. Printre acestea se numara:Alegerea unei agentii de curatare teren de vegetatie pret avantajos potrivite este un pas esential pentru asigurarea succesului proiectului tau. Inainte de a semna un contract, asigura-te ca firma are experienta in domeniu si ca detine echipamentele necesare. Un aspect important de luat in considerare este evaluarea recenziilor clientilor anteriori, care pot oferi indicii despre seriozitatea si eficienta companiei. Pretul este, de asemenea, un factor decisiv, dar este recomandat sa nu te orientezi doar catre cea mai ieftina optiune. Este mai important ca lucrarile sa fie realizate corect, in siguranta si intr-un mod ecologic. O agentie profesionista va avea transparenta in privinta tarifelor si iti va oferi toate informatiile legate de serviciile incluse in pachet. Pentru cei care au achizitionat un teren plin de vegetatie necontrolata, apelarea la o agentie de curatare teren este un pas necesar si benefic pentru pregatirea proiectului viitor. Fie ca este vorba de curatarea unui teren pentru constructie, agricultura sau amenajari peisagistice, o agentie profesionista de defrisare iti va asigura un spatiu curat, sigur si bine pregatit. Solutiile profesionale disponibile pe piata asigura eficienta, siguranta si respect pentru mediu, oferindu-ti garantia unui teren liber, gata pentru noi oportunitati.",
        "label": "Banat"
    },
    {
        "title": "Sejur cu avionul in Sharm El Sheikh – Peisaje frumoase si un climat de vis | BĂNĂȚEANUL",
        "text": "Odata ce ai petrecut o zi la plaja, vei fi fara indoiala gata sa dansezi toata noaptea – si exista multe baruri din care sa alegi. Sunt multe de vazut in zona – de la fabuloasa manastire Sf. Catherine la muntii biblici Sinai, de la uimitoarele recife de corali pana la magnifica insula Tirana, de la desert la vechea piata plina de viata din centrul istoric, de la Parcul National Ras Mohammed pana la Protectoratul Nabq. Posibilitatile pentru sejurul tau in Sharm sunt fara sfarsit. Sharm El Sheikh este situat in Golful Aqaba, la aproximativ 300 km de sudul Canalului Suez si la 19 km de Parcul National Ras Mohammed.\n\nIn statiune in sine, Naama Bay este locul unde vei gasi o varietate de oportunitati de divertisment si viata activa, in timp ce Orasul Vechi este locul unde ar trebui sa mergi la cumparaturi sau sa cumperi diverse suveniruri si produse locale. Daca esti in cautarea linistii, zona Hadaba (langa Ras Um Sid) este cea mai buna alegere. Sharm El Sheikh este situat intre Cairo si Ierusalim, ceea ce permite turistilor care aleg o vacanta in Sharm El Sheikh, sa se bucure de aceste doua locuri fabuloase.",
        "label": "Banat"
    },
    {
        "title": "Prima ediție a Festivalului de film Tu și Eu",
        "text": "Prima ediție a FESTIVALUL DE FILM TU ȘI EU are loc la LUGOJ între 14 și 17 noiembrie!\n\nAsociația Culturală Tu și Eu anunță organizarea PRIMULUI festival-competiție de film în Lugoj: FESTIVALUL DE FILM TU ȘI EU, EDIȚIA I, 14-17 noiembrie 2024.\n\nSTART înscrieri prin link-ul pus la dispoziție pe pagina de Facebook a Asociației Culturale Tu și Eu.\n\n1. Lungmetraj (peste 50 min): filme de lungmetraj realizate după 1 ianuarie 2023,\n\n2. Scurtmetraj (până în 25 de min): filme scurte realizate după 1 ianuarie 2023,\n\n3. Film studențesc (până în 25 de minute): filme de scurt metraj, create de către un student, realizate după 1 ianuarie 2023.\n\n4. Film experimental (durată între 5 și 35 de minute): secțiune specială pentru participanți cu vârsta cuprinsă între 10-18 ani, filmat cu telefonul la calitate de 4K, format 16:9.\n\n5. Reel-uri (secțiune specială pentru participanți între 10-18 ani), filmat cu telefonul la calitate de 4K, format 16:9, necesită acord scris parinte/tutore.\n• formularul de înscriere și restul materialelor se primesc până la 30 octombrie 2024 exclusiv online.\n• fisierele . mp4 H264 HD ale filmelor selecționate se primesc până la 25 octombrie 2024.",
        "label": "Banat"
    },
    {
        "title": "Membrii unui clan din Lugoj au fost condamnați la închisoare în Italia",
        "text": "După șase ani de anchete și procese, magistrații italieni au pronunțat sentințele în cazul unei reglări de conturi în care au fost implicați mai mulți lugojeni, membri ai unui clan al romilor, scrie lugojinfo.ro. Ziarele italiene scriu că nu mai puțin de nouă persoane au fost condamnate la pedepse care însumează aproape 26 de ani de închisoare.\n\nDeciziile magistraților vin în urma unei reglări de conturi în plină stradă, în care clanul care a terorizat ani de zile și Lugojul, a încercat să obțină o taxă de protecție de aproximativ 200.000 de euro în luna iunie a anului 2018.\n\nȘeful clanului ar fi coordonat acțiunea în urma căreia rivalii au fost blocați în trafic și atacați cu arme albe. „Judecătorii au pronunțat câte cinci ani de închisoare pentru Ion Titus Căldăraș, în vârstă de 70 de ani, și fiul său, Ioan Popescu, de 49 de ani, care locuiește în Rosà.\n\nAu fost condamnați la câte 2 ani și trei luni fiecare: Florin Cîrpaci, de 40 de ani; Costa Căldăraș, de 32 de ani; David Conono Milos, de 30 de ani; Aron Marian Timpu, de 36 de ani; Robert Alin Cîrpaci, de 28 de ani; Cornel Ion, de 28 de ani; și Ion Căldăraș, de 32 de ani”, relatează presa italiană.\n\nColegiul prezidat de judecătorul Filippo Lagrasta i-a condamnat pe cei nouă cetățeni români la plata a aproximativ 22.000 de euro drept despăgubire victimei acelei ambuscade, David Nistor, de 24 de ani. Banda a acționat târziu în seara zilei de 20 iunie, pe strada Capitelvecchio.\n\nNistor și fratele său mai mic se aflau în mașină când au fost brusc înconjurați și blocați de trei mașini, din care au ieșit atacatorii. Nistor a fost lovit de mai multe ori, inclusiv cu un cuțit, și a ajuns la camera de urgență a spitalului San Bassiano, unde i s-au diagnosticat răni la un umăr și la o coapsă, considerate vindecabile în trei luni. Și fratele său a fost rănit, dar ușor.\n\nAlți membri ai clanului se află deja la închisoare, fiind condamnați în dosarul privind atacul armat de pe strada Nicolae Titulescu din Lugoj, din vara lui 2017. (P. M.)",
        "label": "Banat"
    },
    {
        "title": "Ce stiti despre un parc fotovoltaic ? | BĂNĂȚEANUL",
        "text": "Faptul ca electricitatea verde nu are costuri de fluctuatie, cum este cazul energiei electrice conventionale produse din sursa, are ca rezultat stabilitate, predictibilitate si, implicit, o planificare bugetara precisa pe termen lung. Exista, desigur, multe alte argumente in favoarea energiei verzi si pe acestea le gasiti mai jos.\n\nFermele solare, denumite parcuri solare, sunt instalatii solare la scara larga. De obicei, functioneaza ca centrale electrice destul de asemanatoare cu centralele pe gaz natural. Spre deosebire de panourile solare rezidentiale, fermele solare isi instaleaza panourile solare in pamant pe suprafete mari de teren. Panourile absorb soarele toata ziua si concentreaza energia pe un receptor umplut cu sare topita. Cand sarea ajunge la 550 de grade Celsius, stocheaza energia sub forma de caldura, astfel incat sa fie gata atunci cand este nevoie. Caldura va transforma apa in abur atunci cand o retea are nevoie de energie.\n\nDupa cum am mentionat anterior, energia solara nu necesita nicio sursa externa pentru a functiona, astfel incat costurile sale de intretinere si productie de energie sunt practic zero. Singurul cost asociat cu utilizarea energiei solare este fabricarea si instalarea componentelor. Asta inseamna ca, in ciuda investitiei initiale mari, nu exista costuri suplimentare asociate cu utilizarea acestuia, astfel incat instalatia este recuperata rapid.\n\nUsurinta si simplitatea instalarii inseamna ca poate fi instalata aproape oriunde, profitand atat de spatiile verticale, cat si de cele orizontale fara o utilizare specifica. Acest aspect, alaturi de modularitatea si flexibilitatea sistemului, faciliteaza montarea proiectelor solare la scara redusa cu avantajul in plus ca instalatia poate fi extinsa in functie de necesitati la un moment dat.",
        "label": "Banat"
    },
    {
        "title": "Un autotren încărcat cu nisip s-a răsturnat pe DN 6",
        "text": "Un accident, în care au fost implicate un autotren încărcat cu nisip și o autoutilitară, a avut loc pe DN 6, între Lugoj și Timișoara.\n\nAccidentul s-a produs la ieșirea din Remetea Mare spre Izvin.\n\nÎn urma coliziunii, autotrenul s-a răsturnat, iar nisipul s-a împrăștiat pe carosabil, iar traficul a fost blocat pe ambele sensuri.\n\nReprezentanții Direcţiei Regională de Drumuri şi Poduri Timișoara au intervenit pentru curățarea drumului.",
        "label": "Banat"
    },
    {
        "title": "Zeci de cruci dintr-un cimitir al unei comune din apropierea Lugojului au fost distruse",
        "text": "Imagine greu de privit de către localnicii din Remetea Luncă, comuna Mănăștiur, județul Timiș. Acestora nu le-a venit să creadă, miercuri dimineața, când un vecin i-a anunțat dezastrul din cimitirul localității.\n\nMai multe cripte au fost distruse, crucile mari din marmură fiind puse la pământ.\n\nOamenii cred că este vorba despre o profanare cu intenție, deoarece vântul care a bătut cu putere nu ar fi putut să distrugă monumentele funerare.\n\nAu fost sesizați și polițiștii din comună, iar oamenii legii fac cercetări să afle care este cauza acestei situații.\n\n„Miercuri, în jurul orei 12:30, polițiștii Secției 10 Rurale Făget au fost sesizați cu privire la faptul că în Remetea-Luncă din comuna Mănăștiur, în Cimitirul ortodox, ar fi fost distruse 91 de monumente funerare, iar în Cimitirul penticostal – 6 monumente funerare. Polițiștii s-au deplasat la fața locului și au constatat că cele sesizate se confirmă, fiind întocmit un dosar penal sub aspectul săvârșirii infracțiunii de „profanare de morminte”, continuând cercetările pentru stabilirea întregii situații de fapt și dispunerea măsurilor legale în consecință”, a transmis IPJ Timiș.",
        "label": "Banat"
    },
    {
        "title": "Top 5 Momeli pentru Pescuitul la Somn | BĂNĂȚEANUL",
        "text": "Ficatul de pui este una dintre cele mai atractive momeli pentru somn insa emana mirosuri cumplite deoarece cel mai bun ficat de pui este cel in stare de putrefactie. Miroase a carne putrezit, hoit, dar tocmai acesta calitate a ficatului atrage somnul. Ficatul se trece de mai multe ori prin carlig deoarece sunt sanse mari sa sara din carlig atunci cand lansam, daca nu sare cand lansam atunci este bine deoarece cand ajunge in apa incepe sa se intareasca si este destul de greu sa mai cada. Daca doriti o siguranta mai mare pentru momeala puteti folosi ancora in loc de carlig.\n\n Aveti grija cu mirosul deoarece va poate provoca stari de voma, este indicat sa pastrati momeala intr-un recipient inchis ermetic.\n\nLiptoarea este una dintre momelile des utilizate la pescuitul de somn . O putem procura in general din baltile cu apa statuta. Exista mai multe metode pentru a pune lipitorile in carlig. O metoda este taierea capetelor(ventuzelor) cu care aceasta se lipeste si intrododucerea in carlig exact ca si rama. O alta metoda este taierea unui capat si intoarcearea pe dos a acesteia pe un bat urmata de apoi pusa in carlig.",
        "label": "Banat"
    },
    {
        "title": "Unu din 10 copii a fost victimă a violenței",
        "text": "Bătaia nu e ruptă din rai, dar rupe din copilărie!\n\n Unu din 10 copii a fost victimă a violenței în primele două luni ale anului școlar/\n\n Părinții raportează acte de violență asupra propriilor lor copii\n\n cu o rată cu 3% mai ridicată, cu un vârf de 22,4% la ciclul primar\n\nOrganizația Salvați Copiii atrage atenția asupra nevoii urgente de mecanisme sigure de raportare a violenței asupra copiilor\n\nUnu din 10 copii a fost victimă a violenței în primele două luni ale anului școlar, iar incidența este de două ori mai mare la elevii din ciclul primar față de gimnaziu și de patru ori mai mare comparativ cu adolescenții. Părinții raportează acte de violență asupra propriilor lor copii cu o rată cu 3% mai ridicată, cu un vârf de 22,4% la ciclul primar, arată datele unei anchete recente realizate de Salvați Copiii România. Pentru a marca Ziua Internațională a Drepturilor Copilului și Ziua Internațională pentru Prevenirea Abuzului asupra Copiilor, Salvați Copiii România a organizat dezbaterea online „Bătaia nu e ruptă din rai, dar rupe din copilărie”. Evenimentul a adus în prim-plan datele îngrijorătoare ale unei cercetări consultative privind incidența violenței asupra copiilor, la care au răspuns peste 6.745 de copii și părinți, evidențiind că 1 copil din 10 a fost victimă a unui act de violență în ultimele două luni. Recomandările participanților au subliniat nevoia implementării unor mecanisme accesibile și prietenoase de raportare și instrumentare a cazurilor de abuz, în special când acestea sunt aduse la cunoștința adulților responsabili de către copiii înșiși.\n\nDezbaterea online a reunit reprezentanți ai unor instituții importante (Autoritatea Națională pentru Protecția Drepturilor Copilului și Adopție, Centrul Mun. București de Resurse și Asistență Educațională, Colegiul Psihologilor din România, Direcția Siguranță Școlară din cadrul IGPR) și peste 200 de participanți – copii, părinți, cadre didactice, consilieri școlari, experți în protecția copilului și reprezentanți ai autorităților – toți angajați să identifice soluții concrete pentru crearea unui mediu sigur pentru toți copiii.\n\nIntervențiile invitaților au avut ca punct de plecare rezultatele unei consultări rapide bazate pe un chestionar aplicat online unui număr de 1.957 de copii cu vârsta între 7 și 17 ani și 4.788 de părinți ai copiilor cu vârsta între 1 și 17 ani. Colectarea s-a făcut în săptămâna 13 – 17 noiembrie 2024, datele reflectând cea mai recentă fotografie a incidenței violenței asupra copilului.\n\nCercetarea a arătat că 1 din 10 copii a fost victimă a violenței în primele două luni ale anului școlar. Incidența este de două ori mai mare la elevii din ciclul primar față de gimnaziu și de patru ori mai mare comparativ cu adolescenții. Părinții raportează acte de violență asupra propriilor lor copii cu o rată cu 3% mai ridicată, cu un vârf de 22,4% la ciclul primar. Unitățile de învățământ sunt principalul loc al incidentelor (73,5%, conform copiilor, 87,7% conform părinților), urmate de parcurile și locurile de joacă (13,3%). Violența online reprezintă, în opinia copiilor, 10% din cazuri, mai mult cu 6 procente față de răspunsurile părinților. În aproximativ 70% din cazuri, agresorul este un alt copil (coleg/prieten), iar în 25% un copil necunoscut. Cadrele didactice sunt rar menționate de copii (3,8%), dar mai frecvent de părinți (8,1%). La întrebarea adresată copiilor dacă aceștia au cerut ajutorul sau au povestit unui adult despre ce li s-a întâmplat, o treime au afirmat că nu au povestit niciunui adult despre experiența trăită. Iar atunci când incidentul a fost semnalat unui adult, acesta din urmă a intervenit în sprijinul copilului în aproape 9 din 10 cazuri. Răspunsurile părinților, la întrebarea dacă copiii au cerut ajutorul sau au povestit unui adult (altul decât părintele însuși) despre actul de violență, au arătat că două treimi dintre copiii lor făcuseră acest lucru (67%). În ceea ce privește primirea de sprijin din partea adultului sesizat, remarcăm că și părinții raportează o incidență mare a situațiilor favorabile (83%).\n\nStudiile demonstrează că expunerea timpurie la violență poate afecta dezvoltarea creierului, capacitatea de învățare și reglarea emoțională. De asemenea, violența în mediul școlar poate duce la anxietate cronică, depresie, abandon școlar și performanțe academice scăzute, iar expunerea la violență între copii poate normaliza comportamentele agresive și perpetua ciclul violenței în viața adultă. Lipsa unui sistem de raportare sigur pentru copii conduce, în cazul copiilor lipsiți de reziliență, la traumă cronică și izolare socială, în timp ce intervenția promptă reduce semnificativ efectele negative pe termen lung.\n\nDin perspective diferite, s-a subliniat faptul că siguranța copiilor și capacitatea lor de a raporta abuzurile reprezintă fundamente esențiale ale unei societăți care își protejează viitorul. Unul dintre instrumentele propuse atât de copii, cât și de către reprezentanții Salvați Copiii și ai Serviciului de Siguranță școlară, a fost politica de „child safeguarding” (politica de siguranță a copilului, implementată încă din 2022 de Salvați Copiii în cvasi-totalitatea programelor sale), un concept integrat și folosit tot mai mult de organizațiile care lucrează cu copii, dar și de instituțiile școlare și sportive din multe țări europene. Această politică stabilește un cadru comprehensiv de măsuri și proceduri menite să asigure bunăstarea fizică și emoțională a minorilor, și un sistem de raportare adaptat particularităților diferitelor vârste ale copiilor. De aceea, în contextul microsistemelor sociale ale copiilor (școli, cluburi sportive, centre de plasament, organizații culturale), implementarea unor mecanisme sigure și accesibile de raportare devine crucială. Aceste sisteme trebuie să îndeplinească simultan mai multe criterii esențiale: să fie ușor de înțeles și utilizat de către copii, să garanteze confidențialitatea, să ofere protecție împotriva represaliilor și să asigure intervenție promptă.\n\nDificultatea de a centraliza datele cu privire la sesizările făcute de copii și adulți la numărul unic național 119, destinat raportării și prevenirii cazurilor de abuz, a fost una dintre precizările consilierului superior din cadrul ANPDCA, dna consilier principal Izabella Popa, aceasta spunând totodată că „a crescut numărul raportărilor despre abuzurile comise în afara familiei, rămânând foarte multe lucruri de făcut, în special în ceea ce privește educația pentru schimbarea mentalității privind acceptarea violenței în multe dintre comunitățile din România”.\n\nÎn acest context, dna Gabriela Alexandrescu, Președinte Executiv Salvați Copiii, a subliniat că „Politicile trebuie să fie mai mult decât documente pe hârtie, ele trebuie să fie scrise într-un limbaj pe care îl înțeleg și copiii, afișate vizibil în formate prietenoase pentru copii, discutate regulat cu copiii pentru a se asigura că știu la cine pot apela, revizuite periodic cu participarea copiilor, însoțite de sesiuni periodice de formare pentru personal și să permită conexiuni mai concrete cu rețeaua mai largă de protecție a drepturilor copilului. Fiecare școală, centru de protecție sau club sportiv ar trebui să aibă o politică clară de <child safeguarding>, adaptată contextului specific.”\n\nIoana Baltă, membră a Grupului Consultativ al Copiilor, a subliniat că elevii nu au încredere deplină în consilierii școlari sau profesori, ceea ce le reduce șansele de a raporta abuzurile și că „toți copiii ar trebui să fie educați despre drepturile lor, încă de când sunt foarte mici, astfel încât aceste drepturi să devină efectiv instincte sociale. … Suportul pentru victime este unul crucial și copiii au nevoie de platforme sigure de raportare. Copiii au propus un sistem bine pus la punct de politici de safeguarding”. În completarea Ioanei, Abian Bătăiosu, voluntar Salvați Copiii, a atras atenția asupra nevoii de protecție suplimentară pentru copiii care se tem de represalii, fie că sunt victime ale abuzului comis de cadrele didactice fie ale bullyingului manifestat prin acte de violență între copii: „Raportarea cazurilor de violență ar trebui să fie făcută în condiții de confidențialitate strictă. Consilierii ar trebui să fie instruiți să nu dezvăluie informațiile fără acordul copilului, pentru a nu compromite siguranța acestuia.”\n\nDna. Niculae-Ruxandar Camelia-Mihaela, reprezentant al Colegiului Psihologilor din România, a explicat că „lipsa siguranței duce la dezvoltarea agresivității ca formă de supraviețuire. Aceasta a adus în discuție și faptul că părinților le este frică să se adreseze cadrelor didactice de teamă că vor suferi copiii consecințele. Ar trebui să pornim de la familie, nu doar de la copil, căci o extra responsabilizare a copiilor duce la o și mai mare distanțare de adulți.” În completarea celor spuse de colega sa din cadrul Colegiului Psihologilor, dna psiholog dr. Ramona Lupu a arătat că „un alt aspect important este legat de consecințele actelor de violență. Ce se întâmplă după ce un copil sau un părinte raportează un incident? Consecințele trebuie să fie proporționale și juste, altfel descurajează raportarea. Cât timp nu avem o metodologie clară de tragere la răspundere, copiii nu se vor simți în siguranță să raporteze, iar comportamentele violente vor continua să rămână neasumate sau nepedepsite.”\n\nNu în ultimul rând, „copiii au nevoie de materiale de informare child friendly și de reglementări de proceduri de safeguarding în școli pentru a afla aceste informații și pentru a se simți în siguranță atunci când își doresc să raporteze situațiile prin care trec. Prevenția, informarea și mediul sigur de dialog pot da roade.”, a declarat Alexandru-Ionuț Leuțu-Cotroceanu, Comisar-șef de poliție (Direcția Siguranța Școlară – IGPR).\n\nRecomandările Organizației Salvați Copiii pentru implementarea politicilor de protecție a copiilor împotriva violenței (conform dezbaterii online)\n• Dezvoltarea și implementarea politicilor de child safeguarding în toate instituțiile și structurile formale și informale în care copiii se află în responsabilitatea unor adulți\n\nOrganizația Salvați Copiii recomandă ca fiecare instituție care lucrează cu copii – școli, centre de protecție, cluburi sportive, centre de zi, centre medicale, organizații sociale, culturale sau educaționale – să dezvolte și să implementeze politici comprehensive de child safeguarding. Aceste politici trebuie să fie adaptate specificului fiecărei instituții și să includă obligatoriu: un cod de conduită detaliat pentru toți adulții care interacționează cu copiii, proceduri riguroase de verificare a personalului nou angajat (inclusiv verificarea cazierului judiciar și a referințelor), mecanisme clare și accesibile prin care copiii să poată raporta orice situație care îi face să se simtă în nesiguranță, desemnarea și pregătirea specială a unei persoane responsabile pentru protecția copilului, precum și proceduri explicite pentru gestionarea și investigarea oricăror îngrijorări semnalate. Politicile de child safeguarding trebuie să prevadă evaluări periodice de risc pentru toate activitățile care implică copii, protocoale specifice pentru situații particulare (excursii, tabere, competiții sportive, activități online), proceduri clare de colaborare cu alte instituții relevante (servicii sociale, poliție, spitale) și, foarte important, măsuri concrete de protecție și sprijin pentru copiii care raportează situații de abuz.\n• În unitățile educaționale sau sportiv-artistice, crearea unui sistem de raportare, accesibil și prietenos pentru copii, indiferent de vârsta lor\n\nSalvați Copiii recomandă implementarea unui sistem de raportare care să combine atât soluții digitale moderne, cât și puncte de contact/raportare. Acest sistem ar trebui să includă: promovarea numărului unic 119, raportarea online pe site-ul școlii, semnalarea situațiilor de violență prin folosirea „spațiilor sigure” sau a „cutiilor de sesizare” amplasate în locuri accesibile copiilor, linii telefonice gratuite disponibile 24/7, precum și posibilitatea de a raporta direct unor persoane de încredere din instituția sau comunitatea (consilieri școlari, profesori selectați de copii ca fiind de încredere, psihologi, asistenți sociali și mediatori școlari etc.) în care se află copilul. Este esențial ca aceste persoane să fie cunoscute de copii și să beneficieze de formare continuă în domeniul protecției copilului.\n\nPentru ca politicile să fie în mod efectiv aplicate, Salvați Copiii recomandă traducerea lor în formate accesibile și ușor de înțeles pentru copii de toate vârstele, afișarea vizibilă a informațiilor esențiale în locuri frecventate de copii, organizarea de sesiuni regulate de informare și discuție cu copiii despre drepturile lor și modalitățile de raportare, revizuirea periodică a eficienței mecanismelor implementate, cu participarea activă a copiilor.\n\nSistemul de monitorizare ar trebui să urmărească: numărul și tipul raportărilor primite, timpul de răspuns la semnalări, calitatea intervențiilor, feedback-ul copiilor privind accesibilitatea și eficiența mecanismelor de raportare, precum și impactul măsurilor luate.\n\nEste important ca fiecare instituție să dezvolte o cultură organizațională în care siguranța copiilor este prioritară, prin: organizarea de sesiuni periodice de formare pentru tot personalul, promovarea activă a codului de conduită sau a politicilor de safeguarding adoptate la nivelul fiecărei instituții sau structuri destinate copiilor, încurajarea dialogului deschis despre situații potențial riscante și dezvoltarea unui mediu în care copiii să se simtă în siguranță să vorbească despre abuzuri sau despre ce îi îngrijorează.\n\nSalvați Copiii recomandă dezvoltarea unor protocoale clare de colaborare între toate instituțiile relevante în protecția copiilor: școli, servicii sociale, poliție, spitale, organizații neguvernamentale. Acestea ar trebui să includă proceduri clare pentru schimbul de informații, intervenție rapidă în situații de urgență și coordonarea serviciilor de suport pentru copiii afectați de violență.",
        "label": "Banat"
    },
    {
        "title": "Un motociclist a fost rănit într-un accident pe DN 68A",
        "text": "Un motociclist a fost rănit după ce, în timp ce efectua o depășire, a intrat în coliziune cu un autoturism. Accidentul a avut loc, marți dimineața, pe DN 68A Lugoj – Deva.\n\n„Un bărbat de 38 de ani a condus o motocicletă pe DN 68A dinspre municipiul Deva spre orașul Făget, iar la un moment dat, în timp ce se afla angajat în efectuarea unei depășiri ar fi intrat în coliziune cu un autoturism, condus de un bărbat în vârstă de 60 de ani. În urma impactului a rezultat o victimă, respectiv bărbatul de 38 de ani, care a fost transportat la spital în vederea acordării de îngrijiri medicale”, a anunțat IPJ Timiș.\n\nAtât motociclistul, cât și șoferul autoturismului au fost testați cu aparatul etilotest, rezultatele fiind negative. În cauză, polițiștii au întocmit un dosar penal sub aspectul săvârșirii infracțiunii de vătămare corporală din culpă. (P. M.)",
        "label": "Banat"
    },
    {
        "title": "Un șofer a murit electrocutat la ieșirea din fabrica Mondial",
        "text": "Șoferul unui camion, un bărbat în vârstă de 35 de ani, s-a electrocutat după ce a atins cu bena cablurile electrice. Tragedia s-a produs, vineri dimineața, la fabrica Mondial din Lugoj.\n\nUn bărbat de 35 de ani a murit vineri dimineața după ce s-a electrocutat. Bărbatul conducea un automarfar cu care transporta praf ceramic pentru o fabrica Mondial din Lugoj.\n\nImediat după ieșirea din fabrică, bărbatul a oprit în mijlocul drumului pentru a curăța bena autocamionului. Din nefericire, acesta nu a observat că deasupra benei se afla o rețea de cabluri electrice de 20.000 de volți.\n\nMartorii susțin că, într-o fracțiune de secundă, când bena a atins cablurile, s-a auzit o bubuitură, iar bărbatul a căzut secerat la pământ. Soția șoferului, care îl însoțea, a sunat disperată la 112.\n\nÎn câteva minute, mai multe echipaje de salvare și pompieri au ajuns la fața locului, însă, după aproape o oră de manevre de resuscitare, echipajele au declarat decesul.\n\n„La data de 23 august a.c., în jurul orei 09:27, polițiștii municipiului Lugoj au fost sesizați cu privire la faptul că un bărbat ar fi fost electrocutat.\n\nPolițiștii s-au deplasat de urgență la fața locului, stabilind faptul că cele sesizate se confirmă, fiind vorba de un bărbat, de 35 de ani, care, după ce ar fi descărcat bena camionului la o societate comercială, ar fi atins un cablu electric cu bena, electrocutându-se.\n\nEchipajul medical prezent la fața locului a efectuat manevrele de resuscitare, însă fără rezultat, constatând decesul persoanei.\n\nÎn continuare, polițiștii au întocmit dosar penal sub aspectul săvârșirii infracțiunii de ucidere din culpă și nerespectarea măsurilor de sănătate și securitate în muncă și continuă cercetările în vederea stabilirii tuturor cauzelor și împrejurărilor în care a avut loc evenimentul”, au transmis reprezentanții IPJ Timiș.\n\nCazul a fost preluat de poliție, iar ITM Timiș a trimis la Lugoj o echipă care să verifice exact împrejurările în care s-a produs această nenorocire.",
        "label": "Banat"
    },
    {
        "title": "Accident grav, pe DN 6! Carambol cu un autoturism, două autoutilitare și un tir",
        "text": "Un grav accident de circulație s-a produs pe DN 6, între Lugoj și Timișoara.\n\n„O femeie, în vârstă de 40 de ani, a condus un autoturism pe DN 6, dinspre Timișoara înspre localitatea Remetea Mare, iar la un moment dat a intrat în coliziune cu o autoutilitară condusă de un bărbat, în vârstă de 58 de ani, aceasta din urmă fiind proiectată într-un autotren care circula din sens opus, condus de un tânăr de 25 de ani, ulterior și acesta fiind proiectat într-o altă autoutilitară, condusă de un bărbat, în vârstă de 46 de ani, care circula dinspre Remetea Mare înspre Timișoara. În urma evenimentului a rezultat o victimă, respectiv conducătoarea auto, în vârstă de 40 de ani”, au anunțat reprezentanții IPJ Timiș.\n\nPompierii Detașamentului 1 Timișoara s-au deplasat la locul evenimentului cu o autospecială de stingere, o autospecială de descarcerare, o autospecială pentru transport personal și victime multiple și două echipaje SMURD, dintre care unul cu medic.\n\nȘoferița în vârstă de 40 de ani a fost extrasă din autoturism de echipele de la descarcerare și a fost transportată la spital în vederea acordării îngrijirilor medicale de specialitate.\n\nÎn cauză, polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Conferința Internațională „1989, anul revoluţiilor europene în memoria colectivă”",
        "text": "Între 22-23 noiembrie 2024 Memorialul Revoluției din Timișoara organizează, în parteneriat cu Fundația Academia Civică, ICMER, MOCR, Biblioteca Universitară Eugen Todoran, și Forumul Democrat al Germanilor din Banat\n\nDesfășurată pe parcurs de 2 zile, conferința va reuni specialiști din opt țări: Albania, Anglia, Bulgaria, Cehia, Moldova, Polonia, Moldova, România, și Ungaria, care vor aborda teme incitante, precum Revoluția din Decembrie 1989, schimbările socio-politice din Europa Centrală și de Est, disidențe în perioada comunistă, religia, comunismul în Europa Centrală și de Est și cultura memoriei.\n\nPe lângă prelegeri, dezbateri și mese rotunde, în cadrul conferinței va mai avea loc un vernisaj, și o prezentare de carte. Evenimentele se vor desfășua în două locații:\n\nVineri, 22 noiembrie 2024, de la ora 18.00, la Memorialul Revoluției va fi prezentată publicului expoziția Jan Palach. 1969. Torța vie, realizată în parteneriat cu Institutul pentru studiul regimurilor totalitare din Praga.\n\nSâmbătă, 23 noiembrie 2024, între orele 11,15 – 11, 45, la Casa Adam Müller-Guttenbrunn, va fi lansat volumul Religia clandestină în documentele poliţiei secrete – James Kapalo, Anca Şincai.\n\nConferința se adresează atât specialiștilor, cât și publicului larg, iar intrarea este liberă.",
        "label": "Banat"
    },
    {
        "title": "Amenzi pentru muncă la negru în domeniul construcțiilor",
        "text": "În perioada 01.04.2024 – 05.04.2024, ITM TIMIȘ, sub coordonarea Inspecţiei Muncii București, a desfăşurat Campania naţională pentru verificarea modului în care sunt respectate prevederile legale privind încheierea și executarea contractelor individuale de muncă, precum și prevederile legale privind cerințele minime de Securitate și sănătate în muncă de către angajatorii care desfășoară activități din domeniile ”construcții clădiri” – cod CAEN 41, ”lucrări de geniu civil” – cod CAEN 42, ”lucrări speciale de construcții” – cod CAEN 43.\n\nObiectivele campaniei au vizat identificarea și verificarea agenților economici care desfășoară activitate în domeniile sus-menționate precum și creșterea gradului de conștientizare al angajatorilor și lucrătorilor în ceea ce privește necesitatea respectării prevederilor legale în domeniile relațiilor de muncă și a securității și sănătății în muncă.\n\nDomeniul construcțiilor constituie unul dintre sectoarele cu pondere importantă în economia națională. În baza analizei datelor statistice privind indicele de frevcență care indică numărul de accidentați care revin la 1000 de lucrători, s-a constatat că acest sector de activitate are o pondere majoră în numărul total de accidentați în muncă. Situația apare ca urmare a nivelului scăzut de pregătire al personalului, a modificării mediului de muncă, al existenței zonelor cu risc ridicat și specific.\n\nInspectorii de muncă din cadrul ITM TIMIȘ au efectuat 48 de controale. Au fost aplicate 121 de sancţiuni contravenţionale, dintre care 22 de amenzi în valoare de 399.000 de lei și 99 de avertismente. Din valoarea totală a amenzilor, 323.000 de lei s-au aplicat pentru cele 16 persoane depistate fără forme legale de angajare.\n\nAu fost dispuse măsuri pentru remedierea deficiențelor constatate în timpul controalelor care au vizat: nerespectarea dispozițiilor legale privind neîncheierea în formă scrisă a contractelor individuale de muncă; primirea la muncă a persoanelor care au contractul de muncă suspendat; inexistența timpului de muncă cu ora de intrare și ora de ieșire; necompletarea registrului de evidență a salariaților cu toate elementele; nepăstrarea la locul de muncă a unei copii după contractul individual de muncă; nepurtarea echipamentului individual de protecție; neefectuare instruirii lucrătorilor; lipsă demonstrații practice după instruire; lipsă balustrade de protecție.",
        "label": "Banat"
    },
    {
        "title": "Micii șahiști și Cupa Șah Mat, la ediția a XII-a [Galerie FOTO]",
        "text": "Ținând cont de tripla calitate a șahului, ca sport, joc dar și activitate educativă, Proiectul – Concurs Județean Cupa Șah Mat, organizat și desfășurat la Școala Gimnazială Nr. 2 Lugoj, a ajuns la a XII-a ediție.\n\nProiectul, inclus și anul acesta în Calendarul Activităților Educative și Extrașcolare al I.S.J. Timiș, pentru anul școlar 2023-2024, la poziția 302, a fost implementat și coordonat de d-na prof. Tilore Kortner.\n\nElevii șahiști din Lugoj și zona învecinată s-au întâlnit la Școala Nr. 2 Lugoj joi, 6 iunie 2024, în încercarea de a-și demonstra măiestria în ale șahului, sportul minții, cum este considerat, pe bună dreptate. Cei peste 50 de elevi au jucat în mai multe runde, învingătorii fiind:\n\nMulțumim partenerilor proiectului, Inspectoratul Școlar Județean Timiș, S.C. MONDIAL S.A. Villeroy&Boch Lugoj, care a sponsorizat concursul cu tricouri personalizate cu numele proiectului și Asociația Părinților „2 în general”, care a premiat elevii cu medalii. Mulțumim șahiștilor care au asigurat asistența de specialitate – arbitrajul: Mariei Hodi, Ariei-Serena Lobonea și d-nului Lucian Lobonea.\n\nDesfășurarea, în foarte bune condiții, a acestei noi ediții a concursului de șah, devenit o tradiție a Școlii Gimnaziale Nr. 2 Lugoj, a fost posibilă doar datorită elevilor șahiști, coordonatorilor acestora și colaboratorilor / partenerilor, cărora le mulțumim.",
        "label": "Banat"
    },
    {
        "title": "Un bărbat, găsit spânzurat",
        "text": "Descoperire șocantă, în grădina unei gospodării din localitatea Curtea. Un bărbat, în vârstă de 52 de ani, a fost găsit spânzurat.\n\n„Polițiștii Secției 10 Poliție Rurală Făget au fost sesizați cu privire la faptul că un bărbat, a fost găsit decedat în grădina locuinței de domiciliu din comuna Curtea. Ajunși la fața locului, polițiștii au constatat că cele sesizate se confirmă, fiind vorba de un bărbat de 52 de ani, găsit decedat în grădina locuinței”, a anunțat IPJ Timiș.\n\nPolițiștii au întocmit un dosar penal sub aspectul săvârșirii infracțiunii de ucidere din culpă. (P. M.)",
        "label": "Banat"
    },
    {
        "title": "Un copil s-a vindecat prin vis * O femeie cu 14 bărbaţi [Din țaitungul de altădată]",
        "text": "Măceluri între evrei şi arabi în Palestina\n\nZiarele aduc ştiri alarmante despre masacrele religioase din Palestina. Evreii sunt măcelăriţi la ei acasă de către arabii fanatici. Conflictul a izbucnit pe la mijlocul acestei luni, dar a luat proporţii tot mai mari până când, în noaptea de 24 spre 25 august, a izbucnit cu toată furia. În Hebron au fost ucişi trei rabini şi patruzeci de şcolari. În Ierusalim au căzut sute de victime şi s-a dat foc la o sinagogă şi la o moschee. Cauzele acestui conflict sunt: diversitatea religiilor dintre cele două popoare – evreii și arabii –, fanatismul religios al celor din urmă şi firea insuportabilă a celor dintâi. Toate însă au pornit de la „zidul plângerilor”, o parte de zid rămasă din vestitul templu al Ierusalimului, unde evreii au fost molestaţi de arabi în timpul rugăciunii. Autorităţile engleze au luat anumite măsuri pentru liniştirea spiritelor prea agitate. („Foaia diecezană”, XLIV, 35, 1929)\n\nRuşii au ajuns la sapă de lemn. Guvernul a ordonat ca cetăţenii să postească în fiecare săptămână câte o zi. Restaurantelor, de asemenea, li s-a pus în vedere ca într-o zi a săptămânii să nu servească nimănui bucate cu carne. („Foaia diecezană”, XLIV, 37, 1929)\n\nUn copil s-a vindecat prin vis\n\nUn copil din satul Kosinhausen (Austria) era olog de ani şi nu putea deloc să umble. Cei mai vestiţi doctori n-a fost chip să-l vindece. Copilul acesta însă era foarte credincios. Într-o dimineaţă, copilul povesteşte părinţilor că peste noapte, în vis, i s-a arătat Domnul Christos şi i-a spus că seara la ora 9 se vindecă. Seara, când se făcu ceasul 9, copilul i-a rugat pe părinţi să-l ajute să se scoale în picioare. Părinţii l-au ajutat, şi copilul, ridicându-se din pat, a început să umble pe picioarele lui. („Foaia diecezană”, XLIV, 33, 1929)\n\nAcum câteva zile, în judeţul Tutova a plouat bine. Toată lumea se bucura de această ploaie, când colo, la două zile, au văzut că milioane de omizi fac ravagii nemaipomenite, zdrobind porumbul cu totul. Aceste omizi, să spune că ar fi căzut cu ploaia. Ele sunt extrem de păgubitoare, şi de aceea a ieşit toată lumea la câmp să le omoară cu fum. („Foaia diecezană”, XLIV, 33, 1929)\n\nÎn capitala Spaniei s-a petrecut o nemaipomenită nenorocire. Noaptea, pe când se dădea reprezentaţie înlăuntrul său, s-a aprins marele teatru „Novedades”, şi, în timp de o oră, a ars până la temelie. Cum în sală era lume enorm de multă, iar teatrul nu avea uşi laterale, s-a produs o adevărată panică. Sute de oameni au căzut şi au murit în mijlocul flăcărilor sub tavanurile ce se prăbuşeau pe ei; alte sute au fost grav răniți de arsuri şi de semenii lor, cari la ieşire s-au strivit fără milă unii pe alţii. După ştirile presei spaniole, acesta ar fi al 9-lea teatru distrus de incendiu. Incendiul de la teatrul „Novedades” s-ar datora unui scurtcircuit la sârmele de pe scenă („Foaia diecezană”, XLIII, 40, 1928)\n\nSe ştie că pedeapsa capitală a dăinuit în vechile legiuiri din pravilele domnilor moldoveni şi munteni. Sub influenţa ideilor umanitariste, izvorâte din principiile democratice ale Revoluţiei Franceze, pedeapsa cu moartea a fost ştearsă în multe din legiuirile statelor europene. Tot aşa s-a omis şi la noi prin introducerea în 1865 a noului cod civil. Fărădelegile multe însă ce se comit în ţara noastră l-au determinat pe un savant de talia dlui Iorga să susţină într-un articol publicat în „Neamul românesc” următoarele: „Oare, în loc de un loc bugetat la temniţă, n-ar fi socialmente mai indicat un glonte la marginea şanţului?”. („Foaia diecezană”, XLIII, 37, 1928)\n\nGazeta „America” din Cleveland aduce îmbucurătoarea ştire că numeroşi români au urmat la şcoalele americane superioare şi universităţi. Dar nu numai atât. Tinerii români se disting printre cei mai harnici şi mai isteţi studenţi. Şi cu drept cuvânt putem da crezare acestui ziar, când ne gândim că şi în şcoalele ungureşti, în trecut, cele mai bune elemente le dădeam noi, românii! („Foaia diecezană”, XLIII, 34, 1928)\n\nSfatul rabinic din Bucureşti a decis excluderea rabinului Moise Beines, pentru că a oficiat serviciul religios la înmormântarea dnei Sofia Marcus, care, după cum se ştie, a fost ucisă de iubitul ei, Pâslaru. Sfatul rabinic motivează excluderea prin aceea că rabinul a călcat perceptele religiei mozaice, dând asistenţă religioasă unei israelite, care a avut raporturi cu un creştin. („Foaia diecezană”, XLIII, 32, 1928, informație preluată din „Universul”)\n\nMai sunt români în Siberia\n\nCitim într-o foaie din Cluj că un fost profesor din Nasăud, dl Liviu Todoran, a sosit în 10 iulie anul acesta din prinsoarea Siberiei. Fostul profesor a povestit amicilor săi că din ianuarie 1916 ‒ când a fost făcut prizonier ‒ a lucrat până acum într-o mină de argint din Siberia. După spusele lui, au lucrat acolo peste zece mii de români, dintre cari mulţi îşi chinuiesc încă viaţa în acele mine. Numitul, din cauza sărăciei şi a mizeriei de acolo, a plecat la începutul anului acestuia, întovărăşindu-se cu încă alţi prinşi, reuşind să ajungă în pace acasă. Toate ţările pe unde au trecut le-au făcut înlesniri în ce priveşte transportul lor, cu durată de jumătate de an. („Foaia diecezană”, XLIII, 30, 1928)\n\nVineri, în 15 iunie a.c., la 5 ore după-amiază, un trăsnet năprasnic a lovit în biserica noastră din Opatiţa. Înlăuntrul bisericii se aflau trei epitropi şi crâsnicul bisericii. Trăsnetul l-a lovit numai pe unul din ei, pe primul epitrop Simeon Vita, care, scos imediat din biserică, după câteva minute de chinuri grozave a sucombat. Fulgerul a despicat naia de turn, a stricat iconostasul, a spart geamurile toate, a ruinat scaunele şi a produs o sumedenie de crăpături. Biserica este într-o stare de tot deteriorată şi nu se mai poate folosi pentru sfintele slujbe. („Foaia diecezană”, XLIII, 27, 1928)\n\nPe o piatră din Turda, acolo unde a fost ucis mişeleşte marele nostru Mihai Viteazul, s-au aflat săpate în latineşte următoarele cuvinte înţelepte: „Pacea creează bogăţia; bogăţia, trufia; trufia, dispreţul; dispreţul, nedreptatea; nedreptatea, războiul; războiul, sărăcia; sărăcia, smerenia; smerenia, pacea. De câte ori s-au adeverit aceste cuvinte de-a lungul veacurilor! („Foaia diecezană”, XLIII, 17, 1928)\n\nStatele Unite din America sunt, desigur, atât patria poligamiei, cât şi a poliandriei. Nu şi-a isprăvit încă pedeapsa vestitul James Aldrich, condamnat pentru că avea douăzeci și trei de femei, toate în viaţă, şi poliţia alergă după o femeie tânără, Lavinia Hart, pe care o reclamă paisprezece bărbaţi, fiecare în puterea unui act de căsătorie în regulă. Bărbaţii Laviniei sunt mai toţi din state federale deosebite. Sunt unii din California, şi alţii din New York, unii din Pennsylvania, şi alţii din Illinois. Aceasta vine de acolo că Lavinia, pe lângă profesiunea sa de poligamă, mai exercita şi meseria de comisvoiajor pentru obiecte de librărie. Nu este frumoasă şi are deja treizeci de ani, dar se îmbracă totdeauna după ultima modă şi cu cel mai desăvârşit bun gust. Este cochetă şi are niște ochi fermecători, care o fac irezistibilă, după cum afirmă cele paisprezece victime ale sale. Modul cum operează pentru a-şi recruta bărbaţi este foarte simplu. Când ajunge într-un oraş pentru a-şi vinde cărţile, Lavinia se oprește la cel mai bun hotel. Vânzarea cărţilor nu este decât un pretext şi Lavinia caută mai înainte un bărbată cu care să se căsătorească. Mai întotdeauna, după ce şi-a ales victima, o face să priceapă, cu destulă îndemnare, că este de prisos să-și piardă vremea făcându-i curte şi că e mult mai bine a se căsători cât mai iute posibil. Odată căsătoria săvârşită, Lavinia se folosește de luna de miere pentru a povesti că mumă-sa a căzut grabnic bolnavă şi pentru a cere de la trei sute până la cinci sute de dolari pentru a-i trimite „bătrânei mame”. („Gazeta Transilvaniei”, LI, 169, 1888)\n\nÎn catedrala ortodoxă din New York există o capelă specială consacrată „doliului Rusiei”. Aici, pe o placă se sapă numărul victimelor bolşevismului. Citiţi: familia imperială, 31 episcopi; 1.560 preoţi, 34.585 învăţători, magistraţi, medici; 16.367 studenţi şi profesori; 79.900 funcţionari; 65.890 nobili şi aristocraţi; 36.340 ofiţeri; 196.000 lucrători; 267.000 soldaţi şi marinari; 890.000 ţărani. Mai lipsesc cei morţi de bolile şi foametea ce bântuiesc datorită administraţiei „Comisarilor poporului”. („Foaia diecezană”, XLII, 51, 1927)\n\nUn milionar din Springfield (America) a instituit un premiu pentru oraşul în care s-a născut. Premiul este destinat aceluia care poate dovedi că a împlinit 21 de ani şi n-a înjurat niciodată şi nici n-a scos din gură vorbe de ocară. Acela dintre tinerii din Ludova care este lipsit de acest cusur, ducând viaţă întocmai, va fi premiat cu un ceas de aur în seara anului nou. („Foaia diecezană”, XLII, 47, 1927)\n\nLegea cea nouă în privinţa pedepsei cu moartea prin electricitate în New York va intra în vigoare de la 1 ianuarie. După această lege, condamnatul își va primi pedeapsa în timp de 10 zile după publicarea sentinţei. Maşina electrică de pedeapsă, care va înlocui furcile înfricoşate, se compune dintr-o baterie electrică sau dintr-un dinam, dintr-un scaun anume construit, puţină sârmă de aramă, un guler de oţel şi două brăţări de mână. Această maşină nu costă mai mult de 600 de mărci. După ce condamnatul se pune în scaun, se leagă sârmele conducătoare cu gulerul şi cu brăţările de la mână. O simplă apăsare la un punct al maşinii este de ajuns pentru ca curentul electric să treacă cu toată puterea sa prin corpul condamnatului şi moartea este produsă în 1/100 parte de secundă, relativ fără dureri („Gazeta Transilvaniei”, LI, 205, 1888).\n\nAsociaţiunea americană a oamenilor graşi a dat al douăzeci şi doilea banchet anual la Glen Island, care s-a petrecut în cea mai mare veselie. Oaspeţii, în număr de o sută, aveau toţi o poftă de mâncare straşnică şi astfel au înghiţit alimente solide şi lichide într-o cantitate înspăimântătoare. La sfârşitul mesei s-au pronunţat discursuri, care s-au ocupat, negreşit, de arta de a se îngrăşa şi de prestigiul burţii mari. Când, după terminarea mesei, oamenii graşi s-au urcat iar în vapor ca să se întoarcă la New York, s-au luat pentru îmbarcare aceleaşi măsuri ca cele ce se luaseră pentru debarcare: numai câte un singur oaspete putea să treacă o dată pe puntea pusă între chei şi batelă. Puntea se încovoia, scândurile trosneau sub paşii acestor coloşi omenești, dar n-a fost niciun accident, şi oamenii graşi s-au întors teferi şi nevătămaţi pe la casele lor, după ce s-au legat între ei să se întâlnească la anul la un nou banchet.\n\nAfară de corabia lui Noe, cea mai mare corabie din vechime a fostă aceea a lui Hiero, regele Syracusei, construită sub direcţiunea lui Archimedes. Se istorisește că Ptolomeu Philopater construise o corabie de 420 m lungime, 28 lăţime şi 48 înălţime; ea conţinea 4.000 lopătari, 400 matrozi şi 3.000 de soldaţi. Cu toate acestea, ea nu se putea compara cu corabia lui Hiero. În aceasta se găseau, ca şi într-un palat, odăi întinse galerii, grădini, grajduri, băi etc. Era încunjurată cu fier şi cu ziduri şi avea 8 turnuri şi fortăreţe.\n\nMulţi oameni multe obiceiuri au. Buflon nu scria un rând până ce nu se pudra, nu încingea sabia şi nu-şi punea manșetele de dantelă. Crebillon, din contră, îmbrăca hainele cele mai murdare şi scria stând în vârful unei scări. Mehul compunea punând un cap de mort pe pian. Acum se caracterizează originalitatea unui mare industriaş american, care se ținea de deviza englezească: „Time is money”. El avea o pisică foarte frumoasă şi cu coada lungă de tot. De câte ori pisica ieșea din casă, americanul îi deschidea uşa. Într-o zi însă a observat că trebuia să ţină mult uşa deschisă pentru ca să iasă pisica cu coadă cu tot. Atunci, americanul își făcu următoarea socoteală: pisica iese de patru ori afară, de fiecare dată trebuie să ţin uşa deschisă un minut. Într-un an, aceasta face cinci zile. Cinci zile pe an numai pentru coada pisicii, aceasta e prea mult! Ca să scape, tăie coada pisicii. În urmă, pisica ieșea afară din casă într-o clipă. Fără îndoială, americanul era om practic. Dacă şi noi am fi tot aşa de înţelepţi ca el, am controla toate mişcările noastre, am observa că petrecem mai mult de jumătate din zi pierzând timpul cu nimicuri („Gazeta Transilvaniei”, LI, 197, 1888).\n\nCe se fura pe vremuri\n\nÎn Racoviţa, niște hoţi i-au furat lui Ioan Bobangă trei saci cu fasole, o roată de car, doi hectolitri de grâu. Lui David Morărescu i-au furat doi hectolitri de săcară, şi lui Ion Ianeu, o capră. În Comana de Jos i s-au furat lui Lazar Sarkanyi cinci scânduri, lui Neculae Bozocea o putină de varză, lui Stan Ţeţu o putină. În Căciulata i s-a furat lui Nicodin Lazăr un cal. Cei mai mulţi dintre hoţi au fost descoperiţi. În Bendorf i s-a furat femeii lui Neculae Dobrean o damigeană cu vin. Butea a fost găsită goală înaintea casei, vinul însă dispăruse. Făptuitorii, doi la număr, au fost găsiţi şi n-au negat faptul, dar s-au scuzat că au fost beţi şi au lăsat vinul să curgă. Amândoi vor trebui să o despăgubească pe femeie. („Gazeta Transilvaniei”, 248, 1888)\n\nÎn 9 luna curentă, călătorii care veneau cu trenul de persoane al căii ferate de stat austro-ungare din Viena au fost martorii unei scene petrunzătoare. Când trenul se găsea între staţiunile Neuhausel şi Gross-Mutschen (Ersekujvar şi Udvard), fata de şapte ani a unui proprietar din România s-a jucat pe la uşa vagonului, care era din întâmplare deschisă, şi, alunecând, a căzut din tren. Călătorii, înspăimântaţi, d-abia i-au putut reţine pe părinţi ca să nu sară în urma unicului lor copil. După câteva minute, trenul a oprit la gara din Gross-Mutschen şi părinţii s-au adresat şefului gării, care le-a pus numaidecât o drezină la dispoziţiune. Întorcându-se, au aflat fata, căreia, afară de o zgârietură pe obraz şi spaimă, nu i s-a întâmplat nimic. Părinţii au plecat împreună cu fetiţa, scăpată ca printr-o minune, mai departe cu trenul cel mai de aproape. Cazul acesta ar putea servi de avertisment părinţilor care călătoresc cu copii pe tren. („Gazeta Transilvaniei”, 248, 1888).\n\nDirectorul poştal din Strigoniu, cu numele Augustin Wittmann, s-a sinucis, aruncându-se în apa Guramului. Wittmann era om căsătorit, în etate de 46 de ani. Cauza sinuciderii se zice că ar fi fost, pe de o parte, traiul rău ce l-a avut cu nevastă-sa în cursul celor 18 ani cât a trăit cu ea, iar pe de altă parte un amor fără speranţă, căci el, ca om însurat, se înnamorase de nevasta unui coleg al său, pe care, se înţelege, n-o putea lua niciodată de soţie. Cadavrul nefericitului încă nu s-a aflat. („Gazeta Transilvaniei”, 245, 1888)\n\nDin Timişoara se anunţă: judele comunal Ioan Bistriţean porunci să se cheme dis-de-dimineţă, în 8 curent, medicul comunal, pentru ca acesta să cerceteze un cadavru aflător în închisoarea comunală. În cadavrul acela a fost cunoscut locuitorul I. Conea din Duboz, care seara a fost bătut rău de mamă-sa şi după aceea arestat de jude. Cadavrul zăcea pe podinele arestului, plin de sânge şi cu capul sfărâmat. Lucrul păru suspect rudelor lui Conea şi de aceea au anunţat jandarmeria, care a constatat îndată că Conea, după ce a fost arestat, i-a insultat pe jude şi pe juratul Drăgan, din care cauză aceştia l-au bătut de moarte. Judele şi juratul, deşi neagă, au fost arestaţi. Rămâne ca judecătoria să lămurească lucrul. („Gazeta Transilvaniei”, 243, 1888)\n\nÎn India britanică au fost omorâți de animale sălbatice, în anul 1886, după cum arată rapoartele oficiale, 24.841 de oameni, şi anume: 22.134 de şerpi, 928 de tigri, 222 de lupi, 194 de leoparzi, 57 de elefanţi, 24 de hiene şi 1.169 de alte animale, precum scorpioni, şacali, porci sălbatici, crocodili, bivoli, câni turbaţi şi vulpi turbate. În acelaşi an fost omorâte de fiare sălbatice 57.451 de vite de tot felul: 23.769 de tigri, 22.275 de leoparzi, 4.275 de lupi, 2.514 de şerpi, 1.312 de hiene şi 758 de urşi. Uciderea oamenilor şi a animalelor pare a crește. Numărul omenilor omorâţi e mai mare ca în fiecare din cei 10 ani precedenţi. În anul 1886 au fostă omorâte 22.417 de animale sălbatice şi 417.596 de şerpi. („Gazeta Transilvaniei”, 243, 1888)\n\nUn medic american, plecând de la principiul că ţăranul rănit ori lovit pune pe câinele său de linge acolo unde-l doare, s-a apucat de a studiat principiul, ce face din limba acestui animal un agent de uşurare şi de vindecare. Concluziunile sale sunt aşa de avantajoase pentru specia câinescă, încât s-a hotărît să deschidă în curând o staţiune terapeutică cu câni. Localitatea în care se va stabili, lângă Zurich, va lua numele de Zungenbad. Câini de tote speciile vor fi acolo la dispoziţiunea bolnavilor, răniţilor şi, după ordonanţa doctorului, vor linge părţile suferinde într-un timp determinat. Hrana acestor simpatici auxiliari ai știinţei va fi studiată şi alimente apropiate vor fi date câinilor de către servitori speciali. Se citează deja vindecări miraculoase, care fac a se prevede un succes mare pentru staţiunea terapeutică de la Zungenbad. „Figaro“, de unde luăm aceste rânduri, nu se îndoiește că oameni din toată lumea vor adopta această metodă nouă de vindecare. („Gazeta Transilvaniei”, 229, 1888)\n\nDintr-un raport al secretarului de stat din Englitera se constată că actualmente sunt în Englitera 223 de copii, de ambele sexe, mai mici de 12 ani, în închisoare preventivă. Toţi copiii aceştia sunt acuzaţi de crime mari, şi afară de puţine excepţiuni toţi sunt ocupaţi în închisoare cu lucrări mici, de legat cărţi, de dulgherie etc. Ei se poartă liniştit şi sunt ascultători. John Husband, un copil de 11 ani, care fără niciun motiv i-a tăiat gâtul unui camarad al său şi a fost arestat zilele acestea, l-a rugat pe inspectorul penitenciarului să-i aducă cărţile şi caietele, căci, după cum observa dânsul, nu voiește să neglijeze studiile de şcoală „din cauza acestei prostii”. („Gazeta Transilvaniei”, LI, 266, 1888)\n\nÎn Eperjes a fost înmormântat, nu demult, inspectorul temniței de acolo, Arnold Fabry. Răposatul, care era glumeț fără seamă, suferea de plămâni, și boala ajunsese în așa grad încât el își aștepta în fiecare oră moartea. De aceea, a chemat la sine, într-o zi, pe întreprinzătorul pompelor funebre, cu care se tocmi în toată liniștea asupra cheltuielilor înmormântării. Toate merseră în bună înțelegere, numai prețul pentru carul funebru a fost redus de la 40 la 35 fl. „Mă duc numai afară, fără să mă mai întorc, zise el”. În ziua următoare, Fabry își dete sufletul.\n\nLa banchetul de despărţire aranjat pentru juriştii germani adunaţi în Strasbourg, consilierul Thomsen a ridicat pentru dame un toast plin de umor. Între altele, a zis: „Conferința juriștilor s-a arătat galantă și față de dame. Ea a hotărât că damele pot face datorii fără să fie oprite (ilaritate). Ne-a succes a statori ca femeile căsătorite, și dacă sunt minore, să nu mai stea sub tutorat, pentru că am văzut că și soţiile minorene se pricep a pune totdeauna sub curatelă pe bărbaţii lor, prin urmare ele nu au trebuință de tutore (ilaritate); am introdus schimbul de dame (neliniște), va să zică, am recunoscut pentru dame dreptul de a subscrie schimburi (râsete zgomotoase, aplauze)”. Oratorul încheie cu rugarea ca damele, drept răsplată pentru aceasta, să se înfățișeze la adunările juriștilor în număr cât mai mare.\n\nDin Tetschen se scrie: În 9 octombrie a fost înmormântată soția unui cârmaci de corabie, care a murit în urma înveninării sângelui prin ciorapi de lână. Femeia își făcuse o mică rană ușoară la fluierul piciorului și purta ciorapi roşii de lână fără să lege rana. Numai când osul se umflă tare, chemă un medic, dar orice încercare de scăpare a fost zadarnică. Femeia muri în dureri cumplite. („Amicul familiei”, XIII, 1989)\n\nDucesa de S. a aranjat în castelul ei din pădurea de la Fontainebleau (aproape de Paris) o serbare filantropică, al cărei moment mai interesant a fost premierea acelei dame din societate care are părul cel mai frumos. La un semn dat, damele se retraseră în odăile laterale, unde le așteptau deja camerierele (fete în casă), fiecare din dame se înveli cu câte o manta și cu părul despletit se înfățișară iarăși în sală. După a scurtă sfătuire, se dete unanim premiul întâi frumoasei contese de Serrant, și doamna casei îi înștiință despre rezultat pe domni, care nu fuseseră lăsați înlăuntru la darea premiului. Spre mirarea tuturor, se ridică contele Serrant și zise, întorcându-se către doamna casei: „Ducesă, judecătorii pentru darea premiului au fost amăgiţi, soția mea e un înger, dar are păr scurt și rar, prin urmare a avut păr fals. Această mărturisire pe față a îndemnat-o pe contesă să ceară despărţirea de bărbatu-său. („Amicul familiei”, 21, 1889)\n\nLa un teatru mic din provincie se finise reprezentațiunea. Când era să se sloboadă cortina, rămase atârnată la jumătate. Pe scenă nu era decât un erou, culcat la pământ, care murise în actul din urmă. Toate silințele de a slobozi cortina fură fără succes. Atunci, actorul se sculă de la pământ și, cu o voce scurtă, zise: „Nici în mormânt n-am odihnă”, și, apucând cortina, o slobozi în jos.\n\nUn țigan, care auzise proverbul românesc „ban la ban trage”, fiind slugă la un boier bogat, avea și el un galben. Pe când lipsi boierul de-acasă, el se duse la lada cu bani a boierului și, printr-o crăpătură ce găsi, arătă galbenul, zicând: „Veniţi, bani, la ban!”. Nu terminase vorba și scăpă țiganul galbenul în lada boierului, ceea ce îl făcu pe bietul țigan să strige: „N-a mințit cine a grăit că banul la bani trage”. („Amicul familiei”, 19, 1889)\n\nJuriştii finlandezi au dat peste un caz care nu stă scris în nicio carte de drept și care le dete mult de gândit. De curând a murit într-un sat din mijlocul țării un om foarte avut, dar de tot avar și nepăsător de Dumnezeu. Nimeni nu știa pe ce cale a ajuns la avere. Se vorbea prin sat că el ar fi stat în legături intime cu Dracul. Și, într-adevăr, când s-a deschis, după moartea lui, testamentul, s-a aflat scris că el toată averea lui o lasă ca moștenire Dracului. Neamurile omului au protestat, dar lucru curios că niciunul dintre neamuri nu avu curajul să se amestece de-a dreptul în afacere, de teamă de a nu da de potcă cu Dracul, cu moștenitor universal. Și astfel, până acum, Dracul e în posesiune nedisputabilă. Sătenii numai îl așteaptă să vie și să-și ia în seamă averile. („Amicul familiei”, 18, 1888)\n\nSenatul statului Caracas din America a adoptat impozitul pe oamenii neînsuraţi. Toţi oamenii neînsuraţi care vor avea mai mult de 35 de ani sunt vizaţi de această lege. Impozitul e de 1% asupra veniturilor până la 25.000 franci şi de 2% asupra veniturilor care trec de această sumă.\n\nÎn statul Connecticut din America s-a adus de curând o lege prin care fumatul la copii şi copile sub 16 ani se oprește cu toată stricteţea. Cine-i vinde unui copil sub 16 ani tabac ori ţigarete se pedepseşte în bani până la 50 dolari; după aceasta, se închide orice copil sub 16 ani care se află fumând, pe 8-14 zile, ori se pedepsesc cu bani. Părinţii care conced copiilor fumatul se trag la răspundere şi se pedepsesc. O astfel de lege, cu pedepsele aci aparţinătoare, i-ar putea fi şi tinerimii europene de folos.\n\nArderea cadavrelor se va introduce şi în Anglia\n\nNu demult s-a ţinut o adunare bisericească anglicană, care s-a ocupat cu chestiunea reformei înmormântărilor, şi la care a prezidat episcopul Barry. În vorbirea sa de deschidere, episcopul Barry a pledat pentru arderea cadavrelor, accentuând totodată că la reforma aceasta se alătură cei mai distinşi bărbaţi ai Angliei, între care şi principele de Wales. Episcopul mai zice că piedica cea mai mare a introducerii acestei reforme este prejudecata poporului englez, care trebuie învinsă cu orice preţ.\n\nLa Londra s-a constituit un club al fetelor de măritat. Membre ale acestui club pot să fie fete în vârstă de 17-30 ani. Fiecare dintre fete capătă o listă, în care sunt însemnate numele flăcăilor de însurat și scurte note despre caracterul lor, iar pe o listă sunt înşiraţi şarlatanii, care caută a face speculă cu însurătoarea, şi bărbaţii care au mania de a se căsători de mai multe ori sau a ţine mai multe femei.\n\nOraşul Mattit din America a aranjat o petrecere pentru nişte scopuri filantropice. Mare furoare se produse prin aceea că damele şi domnişoarele aristocrate din oraş au primit propunerea ca să vândă şi sărutări. Preţul l-au redus foarte mult, deoarece pentru un sărutat nu se cereau decât 25 centime. Cu toate acestea, s-au adunat 2000 dolari, fiind suma sărutărilor date 8000. Vreo câţiva domni au cumpărat câte 50 de sărutări, luând la rând toate buzele dulci. Foile americane află acest exemplu demn de imitat. („Amicul familiei”, 7, 1890)\n\nPe timpul lui Francisc I al Franţei, pe la anul 1515, avea trecere următorul proverb: „Scoală-te la cinci şi mănâncă la nouă; cinează la cinci şi te culcă la nouă. Astfel, vei ajunge la nouăzeci şi nouă de ani. Obiceiul de a mânca prânzul la nouă ore dimineața s-a pierdut cu timpul. Carol V mânca la zece ore dimineața şi la şapte ore seara. Iarna, la şase ore seara, şi în timp de vară, între opt şi nouă ceasuri seara, se trăgeau pretutindeni clopotele, spre a se aduce aminte omenilor că e timpul să stingă focul. („Gazeta Transilvanieiˮ, L, 248, 1887)\n\nDin comuna Popeşti se comunică „Liberaluluiˮ din Iaşi că femeia Ecaterina lui Ioan a Chircei a născut un copil de sexul feminin, având corpul în formă naturală, precum şi faţă; ochii, nasul şi gura însă sunt asemănătoare cu ale unui iepure. Pe lângă aceasta, din dosul capului are şi o boltă ca de vreo 500 grame, formând astfel capul întocmai ca al unui iepure. („Gazeta Transilvanieiˮ, L, 248, 1887)\n\nUn al doilea satelit al pământului\n\nO telegramă primită de „Echo de Parisˮ din Maubeuge, orăşel francez în departamentul Nord, spune că de câteva nopţi se observase pe forturi şi prin apropierea cetăţii o lumină electrică de aparenţă, care părea că vine din cer. Se credea întâi că e vorba de un aerostat, dar în noaptea de 25 fu luminat de aceeaşi lumină şi oraşul. Atunci, se observă cu ocheanele pe cer o stea strălucitoare în forma unei jumătăţi de lună, înconjurată de o lumină cenuşie. Era un al doilea satelit al pământului, pe care astronomii îl prevăzuseră de mult. De acum, luna va avea un tovarăş, care deocamdată îşi aşteaptă încă botezul. („Gazeta Transilvanieiˮ, L, 245, 1887)\n\nCitim în „Pester Lloydˮ următoarele: În comuna Tarczal, din comitatul Borsodü, s-a observat zilele trecute o mişcare neîndătinată prin popor. Cele două străzi mari ale satului erau pline de săteni, îmbrăcaţi în haine de sărbătoare, tuşeau cu pietate şi se îndreptau către o casă din mijlocul comunei, ca acolo să-l vadă faţă în faţă pe „Christos cel nouˮ şi să primească binecuvântarea chiar din gura sfântului Mesia. Acel Mesia din Tarczal era un fecior din sat, loan Cservák, care şedea pe un scaun lângă masă, înconjurat de lumânări aprinse şi de icoane sfinte. El era îmbrăcat în o reverendă făcută din hârtie neagră şi avea câte şi mai câte impestriţături şi cozi legate de haina sa. Omenii, care aveau fericirea să poată intra la Mesia, îi sărutau mânile cu evlavie şi priveau la faţa dânsului cu totă umilinţa, ca în faţa lui Dumnezeu. Femeile, cu deosebire, făceau cruci cu ambele mâni şi se tăvăleau în genunchi înaintea lui, sărutându-i picioarele. Această „scenă sfântăˮ a continuat până către seară, când subprefectul, care a auzit și el de „sfântul din Tarczalˮ, a venit să i se închine, dar nu cu capul plecat și smerit, ci cu patru jandarmi din cetate. Între văicărelile și zbuciumul revoltător al superstițiosului popor a fost scos jupânul loan Cservák afară din casă și, ca un nou Mesia, a trebuit să meargă cu mâinile legate îndărăt până la Primărie. Aici, după multă cercetare, s-a aflat că Cservák e un halucinator, din care cauză a fost transportat a doua zi într-un institut de nebuni. („Gazeta Transilvanieiˮ, L, 245, 1887)\n\nPreşedintele Statelor Unite din America, în mesagiul său prin care a deschis congresul din acest an, expune că, după raportul secretarului de stat, venitele anului administrativ încheiat cu finea lui iunie a.c. s-au suit la 336.440.000 dolari, iar spezele la 242.480.000 dolari, prin urmare venitele întrec spezele cu peste 90 milioane dolari. Astfel, Statele Unite în scurt timp îşi vor plăti toate datoriile şi va fi unicul stat fără datorii. Într-adevăr, fericit stat! („Foaia diecezană”, Caransebeș, I, 49, 1886)\n\nNu demult a fost numit dr. Coloman Hladic, un tânăr de abia 23 de ani, medic la „Iohannesspital” din Budapesta. Decretul, subsemnat deja de primarul oraşului, nu a putut fi însă înmânat junelui medic, de vreme ce el părăsise această viaţă în scurt timp şi într-un mod de tot zdruncinător. O iubire nespusă îl lega de fratele său, de 20 ani, farmacistul Iosif Hladik, şi când s-a îmbolnăvit acesta de şarlac, a lăsat să îl ducă în Johannesspital, unde tânărul farmacist, cu toată grija întreprinsă de fratele său, a murit în scurt timp. Când zăcea Iosif Hladik în sicriu, s-a aplecat fratele său pentru a-i da ultima sărutare, şi aceasta a fost ruina sa. El a supt veninul şarlacului în sine şi după trei zile a fost şi dânsul un cadavru. („Foaia diecezană”, Caransebeș, I, 46, 1886)\n\nRegele Bavarieî, Ludovic al Il-lea, având mania de a zidi necontenit casteluri elegante şi pompoase şi-a încărcat lista sa civilă cu datorii de mai multe milioane de florini. Atât mania acesta de a zidi necontenit, cât şi neglijarea în timpul din urmă a datorinţelor sale de domnitor i-au îndemnat pe membrii casei domnitore din Bavaria şi pe miniştrii ţării a cerceta mai îndeaproape starea sufletească a regelui. Părerea celor mai renumiţi medici psihiatri din Bavaria au declarat starea sufletească a regelui de alterată seu tulburată. Deci s-a instituit o regenţa, iar regele, la cererea sa, a fost strămutat în castelul Berg, în al cărui parc se află şi o parte a lacului Starnberg. Regele, preumblându-se prin parc împreună cu medicul său, Gudden, sări, seara, în 13 iunie nou a.c., în lac şi se înecă împreună cu medicul Gudden, carele sărise în apă, pentru ca să-l scape pe rege de sinucidere. Această catastrofă s-a putut întâmpla numai aşa că medicul a împlinit dorinţa regelui, de a se preumbla prin parcul castelului de astădată fără suită şi fără servitori. Târziu, către miezul nopţii, s-au aflat în lac cadavrele ambilor înecaţi, care, apoi, în ziua următoare au fost aduse la Monaco di Baviera, capitala Bavariei. înmormântarea se va face sâmbătă la o oră cu solemnităţile îndătinate. De rege s-a proclamat, conform ordinii de succesiune, fratele regelui răposat, prinţul Oton, carele însă, din nefericire, asemenea este alienat de mai îndelungat timp. Deci prinţul regent, Luitpold, unchiul celor doi regi nefericiţi, va conduce şi mai departe frânele guvernului regatului. („Foaia diecezană”, Caransebeș, I, 83, 1886)\n\nPentru transformarea Lugojului din comună mare în oraş, cu magistrat regulat, există între poporaţiunea acestui oraş o agitaţiune febrilă. Ca în toate cestiunile importante, aşa şi în aceasta s-au format diferite păreri pentru şi contra intenţionatei transformări, că deşi organizarea Lugojului cu magistrat regulat va oferi, poate, foloase şi favoruri oraşului, totuşi, în privinţa spezelor şi a altor afaceri există cestiuni ce au a fi bine prejudecate şi precumpănite. Cu toate acestea, venind cauza la pertractare în reprezentanţa comunală, cu majoritate de un vot s-a decis, după lungi dezbateri, ca petiţiunea pentru transformarea Lugojului în oraş cu magistrat regulat să se înainteze municipiului comitatens pentru a se satisface. Pană aci lucrul este normal. Acum însă vine „Krasso-Szörenyi Lapok” şi-i denunţă de ignoranţi, de naţionalişti, de oameni cari voiesc să pescuiască în ape tulburi ş.a., pe toţi membrii minorităţii cari nici nu au votat contra creării magistratului regulat, ci numai pentru predarea cauzei unei comisiuni spre studiere şi propunere motivată. Ba, ce este mai mult, pe un cetățean german, pe un arhitect de cel mai bun renume şi respectat de toţi, îl stigmatizează de rău patriot, pentru că a votat cu minoritatea şi pentru că şi-a dat fiul să studieze în Germania şi nu în Ungaria la un institut tehnic de maşini. („Foaia diecezană”, Caransebeș, I, 49, 1886)\n\nFemeile americane îşi află o foarte mare plăcere a adresa care de care mai în grabă scrisori cătră prinţul Roland Bonaparte, în care îl roagă să le trimită manuscrise pentru colecţiunea de autografe ce voiesc să facă. Zilele trecute, pe când prinţul prezida congresul antropologic din New York, l-au luat la întrebări, mai multe dame din societatea înaltă, pentru ce nu le-a trimis şi lor autografe. Curtezanul numaidecât făcu pe placul câtorva din ele, dar unora nu li s-a ajuns şi astfel s-a iscat ceartă între ele. O tânără fată întru atât era de supărată, încât începu să plângă. O amică a sa încercă s-o mângâie, zicându-i: „Nu plânge, iubita mea, căci vom împărţi”. Luă apoi niște foarfeci şi tăie în două autograful ce-l căpătase de la prinţ, zicându-i „Ţine, al tău este Roland, al meu, Bonaparte”. („Gazeta Transilvaniei”, LI, 173, 1888)\n\nUn observator, care are obiceiul să se scoale foarte de dimineaţă, a stabilit orele la care se deşteaptă pasările, de la 1 mai până în luna lui august: sticletele se deşteaptă şi cântă la ora 1 şi jumătate dimineaţa; ciocârlia cu capul negru, către orele trei; prepeliţa, între orele două şi jumătate și trei; mierla neagră, între orele trei şi jumătate şi patru; vrabia între orele cinci şi cinci şi jumătate; piţigoiul, între orele cinci şi cinci şi jumătate. După aceste cifre, se vede că sticletele este cel mai matinal, iar vrabia şi piţigoiul cele mai leneşe dintre păsări. („Gazeta Transilvaniei”, LI, 153, 1888)\n\nUn ziar din Timişoara ne comunică că unui ţăran român de acolo i-au murit, în decurs de 20 de ani, 5 neveste. S-a căsătorit acum a 6-a oară, căci se află încă în deplină sănătate şi putere, şi nu este exclusă nicidecum probabilitatea că va rămâne încă odată văduv. Prima oară s-a căsătorit în 1832, a 2-a oară în 1845, a 3-a oară în 1860, a 4-a oară în 1863, a 5-a oară în 1870. De la 5 neveste a avut 14 copii, dintre aceştia însă numai unul se află în viaţă. („Gazeta Transilvaniei”, LI, 153, 1888)\n\nStatele Unite din America sunt, desigur, atât patria poligamiei, cât şi a poliandriei. Nu şi-a isprăvit încă pedeapsa vestitul James Aldrich, condamnat pentru că avea douăzeci și trei de femei, toate în viaţă, şi poliţia alergă după o femeie tânără, Lavinia Hart, pe care o reclamaseră paisprezece bărbaţi, fiecare în puterea unui act de căsătorie în regulă. Bărbaţii Laviniei sunt mai toţi din state federale deosebite. Sunt unii din California, şi alţii din New York, unii din Pennsylvania, şi alţii din Illinois. Aceasta vine de acolo că Lavinia, pe lângă profesiunea sa de poligamă, mai exercita şi meseria de comis-voiajor pentru obiecte de librărie. Nu este frumoasă şi are deja treizeci de ani, dar se îmbracă totdeauna după ultima modă şi cu cel mai desăvârşit bun-gust. Este cochetă şi are niște ochi fermecători care o fac irezistibilă, după cum afirmă cele paisprezece victime ale sale.\n\nModul cum operează pentru a-şi recruta bărbaţii este foarte simplu. Când ajunge într-un oraş pentru a-şi vinde cărţile, Lavinia se oprește la cel mai bun hotel. Vânzarea cărţilor nu este decât un pretext, şi Lavinia caută mai înainte un bărbat cu care să se căsătorească. Odată căsătoria săvârşită, Lavinia se folosește de luna de miere pentru a povesti că mumă-sa a căzut bolnavă şi pentru a cere de la trei sute până la cinci sute de dolari pentru a-i trimite „bătrânei mame”. Îndată ce bărbatul, încă ameţit de fericire, a dată suma cerută, Lavina se folosește de prima ocaziune pentru a fugi şi pentru a începe în alt oraş acelaşi lucru. Mai zilele trecute ea se afla la Wilkesbarre, când bărbaţii săi au începută să sosească în acest oraş, povestind toţi aceeaşi păţanie poliţiei. Au sosit, astfel, paisprezece până acum şi este cu putinţă ca să mai sosească şi alții. Lavinia a simţit, pare-se, sosirea bărbaţilor săi, căci a părăsit grabnic oraşul Wilkesbarre. („Gazeta Transilvaniei”, LI, 169, 1888)\n\nUn prunc de 20 de ani\n\nPrimăria din Heerford, în Saxonia, având să facă listele de recruţi pentru anul acesta, a trimis la locuitorul Ioan Hegel ca să-şi aducă feciorul la înscriere. Locuitorul a venit, însă fără fecior, deoarece fiu-său, în vârstă de 20 de ani, nu putea încă să meargă în picioare. Dânsul era tot aşa de mic ca la vârsta de un an, afară de cap, care crescuse foarte mult, dar el sugea încă la sânul mamei sale. Comisiunea s-a transportat la faţa locului şi a constatat de adevărate toate cele spuse de țăran. Totuşi, primarul, având datoria să-i prezinte consiliului de revizie pe toţi tinerii înscrişi în 1868, a ordonat mamei să se afle de faţă cu fiul său la Frorenthal la 7 iunie trecut. („Gazeta Transilvaniei”, LI, 171, 1888)\n\nUn englez, înamorat la nebunie de o frumoasă şi tânără fată, o ceru de soţie, dar fu refuzat. Deoarece însă i se părea că şi fata avea oarecare dragoste pentru el, voi să știe care era cauza pentru care fusese refuzat. Tânăra domnişoară, surprinsă de atâta stăruinţă, îi mărturisi că motivul pentru care nu consimţise să-l ia de bărbat era că ea, în urma unei amputaţiuni, îşi pierduse piciorul şi îl înlocuise prin unul de lemn şi că, temându-se ca nu cumva, într-o zi sau alta, să-i reproşeze acest defect, nu vrea să consimtă. Nebun de dragostea ei şi voind cu orice preţ să o ia de nevastă, englezul se duse la Paris şi făcu să i se amputeze şi lui un picior. Vindecat, se întoarse la Londra şi prezentându-se dşorei îi spuse că acum nu mai e nicio piedică la căsătoria lor, deoarece şi lui îi lipsește un picior. Domnişoara, convinsă de astfel de probă de dragoste, consimţi în fine să-l ia de bărbat. („Gazeta Transilvaniei”, LI, 174, 1888)\n\nSe telegrafiază din Cannes foilor franceze: „Două fete tinere, aparţinând familiilor celor mai distinse ale oraşului, se amorezară deodată de un tânăr, iarăși de famile distinsă. Fetele, după ce se certară straşnic, se hotărâră a se duela pentru a pune capăt lucrului, cu condiţiunea ca lupta să nu înceteze până când una din ele nu va cădea rănită de moarte. Fetele se ţinură de vorbă. Pistoalele fură alese ca arme pentru duel. Fata cea mai tânără, care avea etatea de 18 ani, primi o rană în mâna stângă, cea mai vârstnică, în etate de 22 de ani, printr-o înpuşcătură în piept, fu rănită de moarte. Duelul a produs cea mai mare senzaţiune în oraş. („Gazeta Transilvaniei”, LI, 177, 1888)\n\nO bandă de hoţi răpiră nu de mult, dinaintea porţilor Constantinopolului, o fată, fiica unui ţăran, iar căpitanul hoţilor hotărî a se căsători cu ea. Banda aranjă o ceremonie, iar căsătoria s-a serbat în munţi după toate regulile. Unul dintre bandiţi funcţionă ca popă şi dădu noilor căsătoriţi binecuvântarea. După îndeplinirea căsătoriei se trimise o deputaţiune în comuna de unde s-a răpit fata, cu provocarea ca cununia făcută să se treacă în registrele oficioase. Totodată, fu ameninţată comuna cu cele mai înfricoşate represalii dacă nu se va duce în îndeplinire ordinul acesta al bandiţilor. („Gazeta Transilvaniei”, LI, 177, 1888)\n\nUn ţăran, mușcat de lup turbat, în judeţul Putna, a murit de turbare în spitalul Brâncovenesc din Bucureşti. „Democraţia” scrie că, vineri dimineața, acest ţăran a început a avea simptome de turbare. Dl dr. Babeş a dispus îndată a se lega în cămaşa de forță. Țăranul avea o căutătură înspăimântătoare, ţipa, urla ca lupii, ca cânii şi căuta a muşca. După 24 ore de chinuri a murit. („Gazeta Transilvaniei”, LI, 187, 1888)\n\nProprietarul Grigorie Buzan din Sărmaşu Mare, de pe Câmpie, are o gâscă născută în anul Domnului 1859 după Christos. Venerabila gâscă, care în luna lui aprilie, anul viitor, îşi va serba jubileul de 30 de ani, şi-a câştigat stima şi bunăvoinţa tuturor celor ce o cunosc. Gâștele din comună o respectă şi, pentru isteţimea şi praxa numeroşilor ei ani, au proclamat-o încă de mult ca conducătoare a lor, jurându-i ascultare şi supunere necondiţionată în toate. Înaintea publicului cetitor şl-a câştigat chiar şi renume, căci ziarele s-au ocupat de ea încă şi atunci când numărul anilor ei era mai mic ca acum. Un amator al gâștelor ne scrie, şi noi înregistrăm cu plăcere, că încărunţita matroană se află încă în toată vigoarea, se ouă de două ori pe an şi scoate pui în două rânduri, câte 10-12 odată. Cu toate bătrânețele, este însă sprintenă şi umblă „ca o fată mare”, cum se exprimă corespondentul. Deosebirea este numai că are un pântece mai mare ca consoaţele ei. („Gazeta Transilvaniei”, 280, 1888)\n\nO metodă nouă de a îngrăşa curcile este urmăoarea. La îngrăşare se întrebuinţează nuci, şi pentru ca să se îngraşe bine se recere un răstimp de 5 săptămâni. În ziua primă capătă curca o nucă, înmuiată în lapte, a doua zi două, a treia zi 3 şi aşa mai departe în toată ziua cu una mai mult până la 18; de aci încolo în toată ziua capătă cu una mai puţin, aşa încât în ziua în care se taie, se ucide, capătă iarăși o nucă. Se înţelege de la sine că, în decursul îngrăşării, curca trebuie să primească şi alţi nutrienți şi încă atâția de câtă are trebuinţă. Apă curată trebuie să aibă îndeajuns. Curca trebuie ţinută în loc cald. („Gazeta Transilvaniei”, L, 285, 1887)\n\nNu de mult a sosit un trimis al guvernatorului din Abisinia în oraşul Aden, cu scopul ca să cumpere cizme pe seama armatei. Mare era bucuria între măeştrii cizmari de acolo, că o să facă treabă bună cu cizmele, când colo, ce să vezi, trimisul guvernatorului cumpără numai trei părechi de cizme: una pe seama comandantului suprem şi alte două pentru generalii cei mai mari în rang. Celelalte cătane, zicea trimisul guvernatorului, de la general până la infanterist, umblă la noi desculţi! („Gazeta Transilvaniei”, L, 267, 1887)\n\nLa 26 noiembrie se săvârșea în biserica catedrală de la Lille cununia d-şoarei Blanche Silón cu un inginer cu care făcuse cunoștinţă vara trecută la o baie de mare şi se înnamorase de dânsul. D-şoara Silón este nepoata unui general şi posedă o avere proprie de 150.000 franci. Nuntaşii erau adunaţi în biserică şi ceremonia cununiei începuse, când, deodată, în momentul schimbării inelelor, năvăliră în biserică mai mulţi agenţi ai poliţiei, punând mâna pe mire şi smulgându-l dinaintea altarului. Consternarea şi groaza nuntaşilor era la culme, neputându-şi explica un asemenea act de violenţă. Pe urmă însă aflară că pretinsul inginer era un condamnat evadat, anume Genot, care, pentru un întreit omor, fusese condamnat la ghilotină, apoi, prin graţiere, i se permutase penalitatea în depărtare la Cayenne. În timpul escortării izbutise a scăpa şi a fugi. Din ordinul episcopului, biserica în care se petrecuse acest scandal a fost curăţită şi din nou consacrată. Dar cine va putea să repare reputaţiunea miresei, care era cât p-aci să devină soţia unui galerian? („Gazeta Transilvaniei”, L, 267, 1887)\n\nSoţia unui veterinar din Csikszereda, care mai de demult suferea de o boală de stomac, cu aceea și-a suprins în zilele trecute bărbatul, când acesta a sosit acasă, că a născut o broască şi i-o arătă numaidecât, aflându-se broasca în pat lângă bolnava femeie. Bărbatul a luat broasca şi a dus-o la farmacie, unde au luat-o în privire medicii, dar, neputându-i afla rostul, au trimis-o la universitatea din Cluj. Aci, apoi, au constatat că broasca e o broască ca toate broaștele, care nicicând în pântece de om nu a avut fericirea a fi; că în pântecele broaștei s-au aflat rămăşiţe de mâncăruri omenești au explicat medicii astfel: că muierea cea bolnavă a muşcat limba broaștei, apoi i-a îndesat pe gură mâncare, ca să se poată face vestită cu aceea că ea a născut o broască. („Gazeta Transilvaniei”, L, 266, 1887)\n\nDespre bărbaţii pe care femeile lor îi înşală zice-se că le cresc coarne! Nu știm dacă[1]fericitul om d. Ischl, despre care e vorba, fusese înşelat ori nu de nevastă-sa, dar aceea se știe că îi crescuse un corn de toată frumisețea în ceafă. Cornul a ajuns în lungime de 20 centimetri şi începu a se întări bine. Au rupt o bucăţică din el, şi omul nu a simţit nicio durere, iar[1]bucăţica aceasta au trimis-o la Viena, ca să o ia în privire știinţifică şi să-i spună ce făcătură e. („Gazeta Transilvaniei”, L, 266, 1887)\n\nUna din cele mai noi invenţiuni ale științei higienice e cămaşa electrică, în care se află oxid de cositor, cupru, zinc şi fier, şi sunt aşa aşezate că unele fire sunt impregnate cu aceste oxide, şi alte fire, care sunt vârâte printre firele oxidate, sunt din fire obișnuite. O aşa cămașă reprezintă o baterie electrică. Pentru cei care suferă de reumatism, cămaşa electrică e foarte binefăcătoare şi se poate întrebuinţa şi ca armă de apărare. („Gazeta Transilvaniei”, L, 258, 1887)\n\nO telegramă din New York, cu data de 21 noiembrie, anunţă că vestita menajerie Barnum a fost, dumineca trecută, la Bridgeport, distrusă de un teribil incendiu. Scene înfiorătoare s-au produs. Era ceva înspăimântător de a auzi mugetele fiarelor sălbatice care ardeau. Nenorocitele animale, orbite de fum, alergau prin mijlocul flăcărilor, scoţând niște răcnete infiorătoare. Sute de elefanţi, lei, tigri, hiene au pierit, iar treizeci de elefanţi au scăpat şi rătăcesc prin câmpii. Un leu, de asemenea, a scăpat şi a răspândit o spaimă foarte mare în populație. Un alt leu, care a fugit, a fost urmărit. Șase focuri s-au tras asupră-i şi nu au putut să-l omoare. Mai târziu, un agent de poliţie l-a găsit într-un grajd, màncând o vacă. Corespondentul ziarului „L’Indépendance belge”, de la care împrumutăm această știre, adaugă că distrugerea reprezintă o pierdere de 600.000 dolari, adică trei milioane lei. („Gazeta Transilvaniei”, L, 255, 1887)\n\nUn tâmplar, anume Enric V., de origine belgian, se duse zilele trecute la un prieten al său, în strada Vaugirard din Paris, împreună cu mai mulţi compatrioţi. După-masă, unul propuse să se facă plăcinte cum se fac la ei în ajunul tuturor sfinţilor (30 noiembrie). Propunerea fu adoptată. Lui V. îi veni ideea proastă ca să se prindă că va înghiţi 20 de plăcinte fără să le mestece. Înghiţise multe până când simţi că se îneacă. Obrazul imprudentului pariator se înroşi, ochii i se injectară de sânge şi, mai înainte de a sosi doctorul, nenorocitul muri. („Gazeta Transilvanieiˮ, XLIX, 249, 1886)\n\nDesele petiţiuni şi reclamaţiuni ale meseriaşilor şi industriaşilor în contra concurenţei ce li se face prin munca arestaților au produs, în fine, cel puţin în parte, un rezultat. Ministrul justiţiei a ordonat ca arestaţii care se află deţinuţi în penitenciare situate la țară să se întrebuinţeze la cultura pământului pentru producţiunea de legume şi zarzavaturi, prin care nu se face meseriaşilor nicio concurenţă. Legumele şi zarzavaturile produse de arestați vor servi în rândul dintâi pentru consumaţiunea penitenciarului respectiv, şi în al doilea rând pentru îndestularea penitenciarelor din oraşe. Ordinul s-a şi pus în executare la penitenciarul de la Göllersdorf, unde arestaţii produc legumele şi zarzavaturile trebuincioase lor şi pentru îndestularea deţinuţilor în arestul Vienei. Până acum s-a constatat că arestaţii știu să cultive legume bune şi ieftine şi că a rezultat în acest mod o economie simţitoare. Un alt avantaj este că arestaţii preferă cultura pământului oricărei alte ocupaţiuni, fiindcă pot răsufla aerul curat al câmpului atât de folositor sănătăţii. („Gazeta Transilvanieiˮ, XLIX, 249, 1886)\n\nÎn dimineaţa zilei de 7 noiembrie st.n. s-a petrecut o sângeroasă dramă familială în casa papucarului Wilpert din Bazin. Wilpert îşi temea foarte mult nevasta, pe care o iubea cu un turbat amor, măcar că era deja de 45 de ani şi avea 6 copii. Această patimă nefericită îl hotărî la un act înspăimântător. În dimineţa de duminică se apropie de patul în care dormea nevastă-sa şi, pentru ca să nu mai poată fi iubită de nimenea, luă un brici şi-i tăie nasul. Nefericita, deşteptându-se din somn, strigă după ajutor. Atunci, Wilpert se aruncă în patul nevestei sale şi, tăindu-şi vinele de la mâni, picioare şi grumaz, în scurt timp îşi dete sufletul. Prin o scrisoare a lui aflată după moarte se descoperi motivul faptului. Se presupune că Wilpert a comis fapta într-un exces de nebunie. („Gazeta Transilvanieiˮ, XLIX, 250, 1886)\n\nUn balon în care se afla un aeronaut plutea în aer la o înălţime de patru sute de metri. Aeronautul, privind cu ocheanul în jos, văzu pe soţia sa în braţele unui amic. Atunci, neascultând decât de indignarea sa, strigă: „Ah, mizerabilule, de astă dată te-am prins şi n-ai să-mi mai scapi!ˮ Şi, pentru a-i surprinde în flagrant delict, se aruncă jos din balon. („Gazeta Transilvanieiˮ, XLIX, 250, 1886)\n\nLocuitorul Ştefan Poștaşu din Câmpina, jud. Prahova, având în zăcere de mai multe luni pe soţia sa şi văzând că după toate căutările ce i-a făcut, prin ţinere chiar şi la spitalul din Ploiești, nu se mai însănătoşează, şi-a pus în minte să curme cu aceste suferinţe şi a înjunghiat-o cu cuţitul, pătrunzându-i inima, ceea ce i-a cauzat imediat moartea. Criminalul se află dat pe mâna justiţiei. („Gazeta Transilvanieiˮ, XLIX, 245, 1886)\n\nCofetarii din Londra fabrică acum, ca o noutate modernă, bomboane în formă de melci. Casa melcului e făcută din zahăr alb, iar capul scos al animalului e făcut din ciocolată. Aceste bomboane, atât de bine imitate după natură, produseră un efect neaşteptat: micii amatori, înşelaţi de asemănare, puneau în guriţele lor melcii naturali oricând îi întâlneau în preumblările lor şi, câteodată, îşi vătămau destul de grav buzele, limba şi cerul gurii. Repetându-se asemenea accidente, autoritatea competentă interzise fabricarea şi vânzarea acestor bomboane ca vătămătoare sănătăţii. Cofetarii Londrei protestară în contra acestei măsuri, motivându-şi protestul lor prin următoarele argumente: „Bomboanele nu sunt vătămătoare sănătăţii, ci melcii naturali. Mamele şi dădacele copiilor să se îngrijească mai bine şi să-i oprească a pune în gură melci adevărați. Fabricanţii de ciocolată au voie a fabrica din ciocolată lei, lupi şi urşi, fără să-i fi venit cuiva în gând că copiii ar putea să muște şi să mănânce capetele acestor animaleˮ. („Gazeta Transilvanieiˮ, XLIX, 211, 1886)\n\nCâteva dame din Paris, care se vede că ţinta existenţei lor e numai ca să atragă continuu atenţiunea asupra lor, au născocit o nouă coafură, căreia nu i se poate nega oarecare originalitate. Aceasta constă din mici colivii din sârmă de aur, din paie împletite sau din ghirlande de flori în forma pălăriilor rotunde bărbătești, în care se aşază câte o pasăre vie. Astfel, s-au văzut în unele teatre dame cu canari, cu scatii, cu botgroşi, cu gâlroşi; o damă, care era în semidoliu, purta într-o colivie de sârmă neagră o priveghitoare. Uneori, vezi înt-o colivie de roze porumbei albi. Cât timp actorii vorbesc pe scenă, e de suferit lucrul; păsărelelor li se urăsc şi moţăie; dar când cântă muzica şi se cântă cântece, adeseori în coafura damelor micii cântăreţi încep a arăta colegilor lor de pe scenă cum trebuie să execute trilurile. Mai mulţi directori de teatru au şi declarat război acestui capriciu femeiesc, hotărând a nu mai primi în teatru dame cu coafura vie. (“Gazeta Transilvaniei”, XLIX, 270, 1886)\n\nDin Anglia, ţara inovaţiunilor practice, vine o idee care merită a fi imitată. Unchii, verii şi alte rude demne ale tinerei părechí nu-i mai dăruiesc acesteia de nuntă lucruri nefolositoare, care înghit mulţi bani. Știiind bine că în noile căsnicii joacă mare rol chiria casei, se pun în inţelegere cu mama miresei: aceasta alege o locuinţă potrivită, pentru care rudele, după cum sunt de darnice, plătesc înainte chiria pe doi, cinci sau zece ani. Cu voie bună se mută tânăra păreche în cuib, în care, spre bucuria ei, în loc de obișnuitele 12-15 tacâmuri, serviciu de cafea şi măsuța pentru rechizite de fumat, găsesc cele mai drăgălaşe chitanţe de chirie ale proprietarului casei. (“Gazeta Transilvaniei”, XLIX, 269, 1886)\n\nCe cuprinde doctrina hitleristă? Hitler, şeful naţionaliştilor germani, a scos de curând o broşură care rezumă pe scurt crezul doctrinei partidului său. Cea dintâi preocupare a lor este eliminarea din funcţiile statului a tot ceea ce este străin, indiferent dacă s-a naturalizat între timp. Interdicţia plasării banilor în străinătate, proteguirea la extrem a tuturor produselor şi fabricatelor germane, chiar dacă ar fi mai scumpe decât cele străine. Deci un fel de amestec de comunism şi fascism, care, dacă ar putea fi de folos – prin exemplul experienţei fasciste –, denotă totuşi că e numai o imitare, deci o slăbiciune a idolului german. („Foaia diecezană”, XLVII, 34, 1932)\n\nGorguloff a fost condamnat la moarte şi executat. Curtea cu juri a Senei, care la începutul acestei luni a dezbătut cauza asasinării preşedintelui republicii franceze, Paul Doumer, prin glonţ de revolver, l-a condamnat la moarte prin ghilotină pe faimosul asasin. Ziarele franceze arată că în zorii dimineţii de 14 septemvrie, mulţime mare de public a venit în apropierea închisorii La Sánte pentru a asista la executare. A fost nevoie de poliţie considerabilă pentru a ţine la distanţă şi în ordine imensa mulţime a curioşilor. Se spune că, înainte de a ieşi din celula sa, Gorguloff a băut trei pahare cu rom. N-a fost nicio clipă emoţionat şi a declarat însoţitorilor săi din furgon următoarele: „nu sunt nici monarhist, nici comunist, mor pentru ideea mea, ca toţi ruşii împilaţi de bolşevici”. Franţei nu-i poartă ură şi nici pe preşedinte nu l-a omorât decât numai pentru idee. Îmbrăţişat de preot şi de avocat, a exclamat: „Mor pentru idee, Rusie, o, patria mea!” Execuţia a durat zece secunde. („Foaia diecezană”, XLVII, 38, 1932)\n\nÎntr-un oraş nu prea îndepărtat, ca de altfel în toate oraşele, ferestrele caselor arată afişate anunţuri cu „camere de închiriat”, „locuinţe de închiriat” şi altele de acest soi. Dar cele „altele” erau cu totul ciudate şi profund deosebite, căci iată ce anunţau: „camere de închiriat pentru domni, doamne – afară de studente…” Şi de ce, oare, „afară de studente”?! Bag seamă, nivelul moral al studentelor este scăzut, şi este simţitor scăzut dacă lumea se fereşte de ele ca de dracu! („Foaia diecezană”, XLVII, 32, 1932)\n\nJubileul de 100 de ani al unei cununii\n\nAcum, de curând, s-au serbat 100 de ani de la cununia soţilor Filipovici, ţărani într-o comună aproape de Niš. Soţul e în vârstă de 117 ani, iar soţia, de 115 ani. Ambii sunt pe deplin sănătoşi şi nu se feresc a lucra şi deretica prin casă şi la câmp. La serbare au participat peste o sută de urmaşi ai lor: feciori, fiice, nepoţi şi strănepoţi. Astăzi, când părechile căsătorite în scurt timp se despart cu atâta uşurinţă, serbarea aceasta e înduioşătoare. Doi copii, el de 17, iar ea de 15 ani, s-au cunoscut şi s-au îndrăgit. S-au cununat, au înjghebat o căsnicie în satul lor şi au trăit laolaltă zile bune și zile grele, zile de bucurie şi de restrişte, una sută de ani – un veac întreg! Tinerii căsătoriţi au devenit părinţi, bunici şi străbunici. Sub ochii lor au crescut şi îmbătrânit un şir de inşi, în jurul lor s-au petrecut atâtea prefaceri şi schimbări, iar ei au rămas până la sfârşit aceiaşi, strâns uniţi în căsnicia lor. („Foaia diecezană”, XLVII, 29, 1932)\n\n„Liga celor fără Dumnezeu” din Moscova a decis să pornească, pe o scară întinsă, propaganda ateistă în Marea Britanie. Conducătorii comuniştilor englezi vor fi pregătiţi în acest sens în şcoli speciale. Li s-au dat instrucţiuni de modul cum trebuie să procedeze. Un congres naţional ateist va fi în curând convocat la Londra şi e aşteptat cu nerăbdare de factorii principali ai mişcării. Se pregăteşte o mare cantitate de tipărituri antireligioase, cari vor fi tipărite parte la Moscova, parte în Anglia. O atenţie specială e rezervată atacului contra bisericii romano-catolice, cu critici acerbe duse contra Papei, predicatorilor şi contra membrilor însemnaţi ai bisericii. Dar Mântuitorul Lumii, în contra căruia luptă descreieraţii veacului al XX-lea, e sus, deasupra tuturor muritorilor. Pedeapsa Lui, nu va întârzia. („Foaia diecezană”, XLVII, 30, 1932)\n\nFoarte mulţi ţărani din Uniunea Sovietelor au trecut frontiera poloneză, pentru a se aproviziona cu făină şi grâu. În ultimele zile au fost arestaţi pentru trecerea clandestină a frontierei peste cincizeci de ţărani. Dar aceste arestări nu pot împiedeca exodul maselor. Omul rabdă multe, dar foame nu. Înmagazinarea recoltei ţăranilor a dus acolo, că aceştia nu mai au ce mânca. Organizaţiunea socială a raiului stalinist trosneşte din încheieturi. Desele revolte din Rusia actuală nu pot fi decât preludiul unui sfârşit inevitabil al regimului de teroare, exercitat cu atâta cruzime şi lipsă de orice scrupul, de către agenţii armatei roşii („Foaia diecezană”, XLVII, 13, 1932)\n\nÎn Anglia, Sfânta Scriptură se învaţă la toate facultăţile\n\nÎn Anglia, Sfânta Scriptură se învaţă la toate facultăţile şi se dau examene regulate ca la toate obiectele. Zic învăţaţii englezi: „Oxfordul ar fi mai puţin Oxford şi cu mult mai puţin englez, când învăţământul ar pierde pe cel mai interesant dintre toate obiectele, adică Sf. Scriptură, şi dacă s-ar da învoirea ca omenirea să-şi uite propriile izvoare. Şi când te gândeşti că la noi sunt mulţi cari socot că religia trebuie scoasă şi din licee, căci în şcolile de meserii şi de comerţ ea nici nu se învaţă. Amar mai suntem rătăciţi şi de aceea mare parte din tineretul nostru şi-a pierdut încrederea în sine şi aşteaptă totul din spinarea statului. („Foaia diecezană”, XLVII, 14, 1932)\n\nSăptămâna aceasta, un oribil masacru s-a desfăşurat pe teritoriul Uniunii Sovietice, aproape de malul Nistrului. Noaptea, pe când sărmanii români din Republica Moldovenească, goniţi de mizerie şi foame, voiau să treacă Nistrul la noi, mitralierele bolşevicilor i-au secerat în masă. Cei cari au fost răniţi mai uşor, în urma unei lupte pe viaţă şi moarte, au reuşit să treacă Nistrul la fraţii lor, cari îi aşteptau. Acest masacru a produs unanime revolte în rândul populaţiei române din Basarabia, mai ales că asasinarea, după cum s-a dovedit de organele anchetatoare, a fost premeditată. („Foaia diecezană”, XLVII, 9, 1932)\n\nUn dar mărinimos pentru studenţii universitari\n\nAflăm că dl Vasile P. Popa, proprietarul filaturii de mătase din Lugoj, a dăruit 1 milion de lei pentru a se zidi o cantină şi o fabrică de ţesătorie în Cluj pe seama studenţimii universitare fără deosebire de naţionalitate. În cantină, studenţii vor primi hrană, iar ţesătoria le va da îmbrăcămintea. Un dar mai de folos ca acesta nici că se putea face. Generosul donator, care a dat acum de Crăciun şi pentru orfanii din Caransebeş 20.000 lei, va fi binecuvântat şi de mulţimea tinerilor de la universitate şi de Dumnezeu. („Foaia diecezană”, XXXVII, 51, 1922)\n\nUn doctor din Texas (America) ar fi descoperit un ser potrivit pentru a combate minciuna. Ar fi vorba de bromhidratul de scopolamină (un fel de alcaloid extras din atropină şi beladonă), care, injectat omului, îl face să cadă într-un fel de somnolenţă. În această stare de subconştienţă, care paralizează imaginaţia, el face pe individ ca să nu spună decât adevărul şi se zice că experienţele făcute în prezenţa magistraţilor şi medicilor au dat rezultate surprinzătoare. („Foaia diecezană”, XXXVII, 50, 1922)\n\nZiarul parizian „Le Voltaire” scrie: „Iacă un nou fel de duel, care deși nu se face cu spada sau pistolul, a avut însă urmări teribile. O bucătăreasă, Adela V., servind la un neguțător, atrăsese asupra-i atenția fraților August si Andreiu B, în etate unul de 33 ani, celălalt de 40 ani, impiegaţi la sticlăria de la Saint Denis. Amândoi se amorezară de ea și hotărâră să termine rivalitatea, bătându-se în duel cu rom. Trebuia să bea la întrecere până când unul din ei să se recunoască învins. Duelul s-a făcut într-o seară, la opt ore. La al nouălea pahar, August, cel mai tânăr, căzu sub masă. Fratele lui, triumfător, se sculă se plece. Dar, pe pragul ușii, căzu lovit de-o congestie cerebrală. L-au dus la spitalul Jenon, starea lui este disperată. Cât despre August, dezbătat prin boala fratelui, a luat fuga și nu i se mai știe de urmă”. („Gazeta Transilvaniei”, XLIII, 96, 1880)\n\nDin Basel se scriu următoarele: „Deunăzi s-a dat un bal militar. Pe la 9 oare, muzica îşi întrerupse deodată valsul. Toată lumea se adună împrejurul unei grupe mici, în mijlocul căreia se afla o dănțuitoare leşinată. Cu tot ajutorul medical, grabnic dat, tânăra fată, al cărei fizic admirabil, figura elegantă şi fragedă deşteptaseră ura câtorva dame, muri din cauza prea tarei strânsori a corsetului. Balul se termină imediat, şi dănţuitoarele alergară acasă, luând din acest dureros caz o bună învăţătură pentru viitor”. („Gazeta Transilvaniei”, XLVII, 251, 1884)\n\nContele rus Uwaroff se instalase cu soţia sa, aproape de Palermo, într-o vilă pe care o închiriase la poalele muntelui Santa Rosalia. În fiecare zi, soţii făceau câte o excursiune prin localităţile cele mai pitorești de primprejur. Într-o zi însă, o bandă de briganzi surprinse pe turişti: contele fu luat cu ei, soţia sa fu eliberată. Contesa alergă îndată la poliţie şi cercetări active, dar zadarnice începură. Sărmana femeie se îmbolnăvi de supărare. Câteva zile după aceea, ea primi o scrisoare în care i se vestea că bărbatul său se află în deplină sănătate şi că va fi eliberat dacă se va depune într-un loc anumit o sumă, care ar reprezenta valoarea unui rus. Contesa se supuse: ea depuse 600 de ruble în locul anumit, însoţind trimiterea banilor de o scrisoare prin care îşi exprima speranţa că această sumă va fi îndestulătoare. Briganzii, în adevăr, se mulţumiră; ei eliberară pe rus, zicându-i: „N-am fi eliberată pe un englez pentru o sumă întreită; dar un rus nu preţuiește mai mult decât 600 de ruble; de aceea te şi lăsăm liber pentru această bagatelă. Contele şi contesa Uwaroff s-au grăbit a părăsi o ţară în care ruşii sunt aşa de puţin preţuiţi şi s-au reîntors la Petersburg. („Gazeta Transilvaniei”, XLVII, 249, 1884)\n\nÎntr-o cafenea se întâlniră, acum câteva zile, doi prieteni şi începură a vorbi despre Cumberland. A: „L-ai văzut pe cititorul gândurilor?” B: „Nu, dar îmi pare că arta lui nu e tocmai aşa de minunată.” A: „Cum aşa?” B: „Da, croitorul meu încă se pricepe în arta asta. L-am întrebat ieri dacă vrea să-mi facă un palton de iarnă. El îmi răspunse imediată: „Nu!” „Pentru ce?”, îl întrebai eu. „Pentru că tot nu mi-l plătești!”, îmi răspunse el. „Prin urmare, vezi că şi croitorul meu citește gândurile ca şi Cumberland.” („Gazeta Transilvaniei”, XLVII, 250, 1884)\n\nSecretarul spitalului de la Charing Cross din Londra spune următoarele în privinţa inteligenţei câinelui: „Acum câteva zile, un câine, având o labă bolnavă, începu să latre înaintea porţii spitalului, şi când i se permise se puse pe o saltea ce se afla în curtea spitalului, ridicându-şi laba bolnavă într-un mod foarte semnificativ. Fiind chemat unul din chirurgii spitalului, câinele se apropie îndată de dânsul şi-l urmă în sala bolnavilor, unde sări pe un scaun şi ridică din nou laba. Se presupune că câinele însoţise mai înainte pe stăpânul său la spitalul de la Charing Cross, deşi nimeni nu-şi aducea aminte a-l fi văzută vreodată aci. Câinele se lăsă să i se panseze rana, şi, după ce operaţiunea fu terminată şi durerea încetă, îşi manifestă bucuria şi mulţămirea într-un mod atât de zgomotos, încât a trebuit să fie scos din spital, pentru a nu turbura prin lătratul său liniștea bolnavilor. („Gazeta Transilvaniei”, XLVII, 250, 1884)\n\nO fetiţă din Viena, având o boală la deget, s-a adresat doctorului Spitzer. Acesta crezu că răul este neînsemnat şi se mărgini numai la o fricţiune cu collodion, dar răul crescu din ce în ce mai mult, şi în cele din urmă degetul trebui să fie amputat. De aci urmă un proces în contra doctorului. Tribunalul corecţional, fără a asculta niciun expert şi având convingerea că pierderea degetului fetiţei era datorită neexperienţei medicului, îl condamnă la pierderea diplomei sale, la 200 florini amendă şi la 500 florini despăgubiri. Doctorul Spitzer făcu apel, şi apărătorul său obţinu ca Curtea să ordone o expertiză. Facultatea din Viena se pronunţă în favoarea medicului, emiţând opiniunea că dânsul se conformase cu regulile știinţei. Achitarea era dar sigură. Doctorul Spitzer însă dispăru şi este câtva timp de când cadavrul său fu găsit într-un şanţ din vecinătatea Vienei. Nenorocitul, văzând că cariera sa este zdrobită, se ucisese de disperare. Cadavrul fu recunoscut, nu mai era nicio îndoială. Procesul însă îşi urmă cursul în apel şi doctorul Spitzer fu achitat. („Gazeta Transilvaniei”, XLVII, 240, 1884)\n\nPentru ce se ciocnesc paharele?\n\nÎntre doi prieteni, ce stăteau la o masă şi beau vin, se născu o mică, dar interesantă discuțiune. Unul puse întrebarea: „Ce însemnare are la băut ciocnirea paharelor?” „E un obicei vechi care se ţine de urări”, zise unul; „e un obicei, prostii, căci spărgând paharul îţi păgubești buzunarul”, zise altul. Un individ mai glumeț, de la o altă masă, se apropie de ei şi zise: „Dacă voiţi să știţi, domnilor, atunci să vă spun eu: paharul plin ochii îl văd, nasul îl miroase, gura îl gustă, mâinile îl pipăie. Dar pentru ca şi urechile să ia parte la această manifestaţiune, paharele se ciocnesc. („Gazeta Transilvaniei”, XLVII, 242, 1884)\n\nComandantul suprem al armatei chineze a dat următorul ordin către armată: „Se decapitează cel ce dovedește laşitate. Se decapitează cel ce comunică amănunte despre afacerile militare. Se decapitează cel ce împrăştie știri îngrozitoare pentru trupe. Se decapitează cel ce a furat şi apoi a fugit. Se decapitează cel ce e membru al vreunei societăţi secrete. Se decapitează cel ce siluiește femei. Se decapitează cel ce jefuiește pe indigeni. Se pedepsește trupește cel ce, în poziţiunea sa, se face vinovat de ceva. Se pedepsește trupește cel ce dovedește trândăvie la exerciţii. Se pedepsește trupește cel ce nu-şi dă punctual raportul său”. („Gazeta Transilvaniei”, XLVII, 241, 1884)\n\nZilele trecute, tânăra şi fermecătoarea turcoaică Adela Hanum, împreună cu omul care o întovărăşea, fu primită de sultan în audienţă privată. Aceasta ţinu aproape o oră, în care Abdul Hamid arătă tinerei o deosebită consideraţie şi curtenie. Adela Hanum, care e din ţara kurzilor, în 1877 rădicase cu cheltuielile ei un corp de voluntari printre compatrioţii ei şi îi condusese în luptă contra ruşilor, comandându-i în persoană şi făcând minuni de vitejie. Acest corp aducând servicii reale şi după răzbel, tânăra războinică primi de la sultan două decoraţii. Amazoana, care, de câţiva ani, e văduvă, s-a hotărât să se ducă la Mecca şi să moară acolo în contemplare şi în rugăciuni lângă mormântul profetului. Ea a venit în Constantinopol să capete mai întâi de la marele calif învoiala ca să fie înmormântată în sfânta cetate a musulmanilor. („Gazeta Transilvaniei”, XLVII, 239, 1884)\n\nUn țigan, a cărui femeie era în doaga morții, trimise pe un băiat al său la popa din sat, să ceară un cap de lumânare și să vie să pricistuiască (cuminece) pe mă-sa, zicând că pentru aceea îi va oțeli un topor. Băiatul de țigan ajungând la popa, când intră în casă tocmai răsturnau mămăliguța și puneau scrobă (lapte gros) și brânză pe masă, ca să mănânce popa. Băiatului, văzând mămăliguța, scrobul și brânza, îi lăsă gura apă și, fiind flămând, își pierdu cumpătul la vorbă, și, cu gândul la mâncare, zise, salutând: „Brânzosu, scrobosu, părinte!” „Ce vrei, mă țigane!” îl întrebă popa. „Mă rog, părinte, m-a trimis tata să-mi dai un cap de popă, c-o pălit pe mama să moară, și să vii să o oțelești brânzosu cu untu, că ți-a pricistui tata un topor cu mămăligă.” („Gazeta Transilvaniei”, LIII, 287, 1890)\n\nUn țigan și un român mergeau pe un drum alături. Mergând ei, românul vede o cioară moartă în drum și-i zice țiganului: „Meștere, ce pasăre-i asta?” Țiganul răspunde: „D-apoi tu nu vezi ce-i?” „O văd, dar nu știu ce-i și cum se cheamă. Se mănâncă ori ba?” Țiganul își gândi: „să-i zic cioară, dau pitica de ocară, să-i zic pe nume, mă batjocoresc pe mine”. Apoi zise către român: „Ce să fie? Ia, un biet papalagos, cu cioc coviltiros și cu coada ihartaganoasă!” („Gazeta Transilvaniei”, LIII, 287, 1890)\n\nDin New York se scrie că în orașul Montana au fost spânzurați, acolo, vinerea trecută, patru indieni, care au săvârșit mai multe omoruri. Câteva zile în urmă au fost înmormântați după ritul catolic, luând parte la această înmormântare vreo 2.000 de indieni. După îngropăciune se grămădiră toți indienii împrejurul gropii, începând a se văita și boci în mod îngrozitor. O femeie își tăie două degete de la mână și le aruncă în groapă; o altă indiancă își făcu o rană adâncă la cap, și amândouă femeile jupuiră pielea de pe capul copiilor lor. Rănitele se aplecară apoi asupra gropii încă deschisă, lăsând să le curgă sângele din răni în groapă. În cele din urmă interveni poliția, arestând pe unii, iar pe ceilalți îi împrăștie. („Gazeta Transilvaniei”, LIII, 287, 1890)\n\n„Dreptăţii” i se scrie din Găvojdia (lângă Logoj) că, în 17 1.c. sara, pe la 10 oare, vreo 15 trăsuri ce veneau de la târgul din Timişoara aveau să treacă peste şinele căii ferate din apropierea comunei Găvojdia. Negândindu-se nimenea la vreo nenorocire, mai ales că rampa încă era deschisă, trăsurile începură să treacă pe rând. Însă tocmai când ajunse pe şine trăsura a 13-a – număr fatal -, teribila locomobilă a unui tren accelerat o apucă pe şine şi o strivi cu desăvârşire împreună cu nenorocitul om şi cu cai cu tot. Nenorocitul om era din comuna Glimboca. Tot la acest loc s-a mai întâmplat o asemenea catastrofă înainte de asta cu 10 ani, când a căzut jertfă un român din Belinţ. Vina o poartă şi de astă dată boactărul, care nu s-a îngrijit de închiderea rampei şi care, de altminteri, e un român cinstit şi harnic. În urma acestei nenorociri însă şi el bietul va avea să îndure o pedeapsă ca consecinţă a neglijenţei sale. („Foaia diecezană”, IX, 51, 1894)\n\nÎn comuna Cruşovăţ, tot felul de lotri îşi fac mendrele cum le place. Spargerile de case şi focurile sunt aproape zilnice. În 19 1.c., la 8 oare sara, fiind la proprietariul Moise Domil, care-şi serba patronul căşii, cineva a puşcat asupă-mi cu revolverul pe fereastră. Din norocire, glonţul a rămas în mantaua de iarnă fără a mă atinge. Observ că aceasta s-a întâmplat la 20 paşi îndepărtare de casa comunală. Se poate acum presupune ce fel de ordine există în această nefericită comună. În veci nu se face o patrolă din partea păzitorilor de noapte, nefiind nicio controlă. Am cerut jndarmerie şi ne-am plâns la autorităţi spre a dispune încâtva susţinerea ordinii, ca cel puţin viaţa omului să fie păzită, averea şi aşa fiind deja periclitată. Toate, în zadar. Isac Rădulescu, preşedintele comitetului. („Foaia diecezană”, IX, 47, 1894)\n\nStatisticianul Bertillon a făcut studii despre influenţa căsătoriei asupra etăţii omului, şi rezultatele la cari a ajuns sunt foarte încurajatoare pentru candidaţii de însurătoare. Studiile sale, care se eferă mai mult la Franța, Olanda şi Belgia, se pot aplica însă şi la Austro-Ungaria. Bertillon ne spune că, de la 25-30 de ani, bărbaţii însuraţi mor în raportul 6: 1000, cei neînsuraţi 10: 1000, şi văduvii 22: 1000. De la 30-55 ani, cazurile de moarte ale acestor diferite clase se urcă la 7, 11 şi 19 pe o mie. În etăţile mai înaintate se arată aceeaşi diferenţă în favorul celor căsătoriţi faţă cu necăsătoriţii. La prima vedere pare curios, dar totuşi de înţeles, că văduvii sunt mai mult expuşi morţii. Singura exepţiune în cifra raportului mortal din clasa de jos (mai tineri) a căsătoriţilor se arată atunci dacă respectivii se căsătoresc în etate de tot tânără. Tinerii însuraţi în etate de 18-20 ani mor în acelaşi raport ca şi bărbaţii în etate de la 65 la 70 de ani. Pentru etatea femeilor nu se arată atât de favorabilă căsătoria ca pentru bărbaţi. Influenţa ei nu se manifestă sub 25 ani, ci numai de aci încolo. Necăsătoritele mor în etate de la 30 la 35 ani, 11 la mie. Sub 25 ani, cazurile mortale la femeile căsătorite sunt mai multe ca la cele necăsătorite. De la 40 de ani în sus, femeile căsătorite trăiesc cu mult mai mult decât cele necăsătorite. Văduvele de etate mijlocie nu trăiesc cât femeile căsătorite sau şi cele necăsătorite de aceeaşi etate. Un bărbat care se căsătoreşte în etate de 25 ani, dacă nu vin eventualităţi, singur poate calcula, la o etate de 65 ani, până când cel necăsătorit de aceeaşi etate, dacă şi mai târziu nu se însoară, îşi scurtează prin aceasta viaţa cu 5 ani. („Foaia diecezană”, IX, 47, 1894)\n\nMine de aur în Bănat\n\nUn consorţiu din Budapesta a cumpărat de la societatea căilor ferate de stat austro-ungare minele de aur şi de argint care să întind între Bocşa Montană şi Dognecea pe un teritoriu de vreo două milioane stânjeni cuadraţi. Activitatea în aceste băi să va începe cât mai curând, sub conducerea consilieriului de mine Iuliu Bauer din Graz şi sub conlucrarea ingineriului Otto Oehne din Freiburg. („Foaia diecezană”, IX, 47, 1894)\n\nHoeton, membru al parlamentului englez, publică în revista „New Review” următoarea statistică a divorţurilor în Europa: în Anglia, vine la 577 căsătorii un divorţiu, în Rusia la 450, în Scoţia la 331, în Austria la 184, în Belgia la 169, în Ungaria la 145, în Suedia la 134, în Holandia la 132, în Francia la 62, în Danemarca la 36, în Italia la 421 căsătorii, un divorţiu. Dintre oraşele mari, mai rău stă Berlin, unde la 17 căsătorii vine un divorţiu, în Viena la 43, în Paris la 13. Cununa se cuvine districtului Tolland în Statele Unite, unde din câte şase căsătorii una se desface prin proces. („Foaia diecezană”, IX, 42, 1894)\n\nDin mai multe părţi am căpătat raporturi cari confirmă preadureroasa ştire despre marea nenorocire întâmplată în băile de cărbuni de la Anina. Anume, sâmbătă, în 10 octomvrie n. dimineaţa, a explodat gazul în „Rona Schacht” şi „Tynfeld” cu o nespusă putere nimicitoare. Până acum s-au scos morţi şi pârliţi 38 inşi; iar pe alţi 13 a fost cu neputinţă a-i scoate pană azi. După mari încordări, a succes a mântui 150 lucrători cu viaţă. Unul din corespondenţi ne scrie că cei mai mulţi nenorociţi sunt români, anume 20, din Sasca, şi 8 din Ciclova, şi alţii din alte comune. Căpitanul montan şi primpretorul cercului încă au sosit la locul catastrofei, unde se continuă lucrările de mântuire, pentru că în băile de la Anina sunt aplicaţi preste 300 de lucrători, scrie „Dreptatea”. („Foaia diecezană”, IX, 42, 1894)\n\nMai mulţi preoţi din dieceza noastră au primit din B.-Pesta un apel, care-i provoacă să treacă la biserica romano-catolică. Apelul e însoţit de o declaraţiune. Acei preoţi cari subscriu declaraţiunea, adecă își vând legea strămoşească, primesc o carte ungurească al cărei preţ e de 24 coroane. Fariseii şi cărturarii au promis şi i-au dat lui Iuda mai mult (după banii noştri cam 79 de coroane)! („Foaia diecezană”, IX, 42, 1894)\n\nAntoniu Rus şi Ioan Beltean, doi ţărani români din Monorâşte, s-au dus la Lipova. În drum au intrat într-un birt unde-şi petreceau doi domni, care, îndată ce ţăranii au intrat în birt, se apropiară de ei şi începură să povestească. Ţăranii au spus că merg la târg şi apoi au băut din vinarsul ce le-au oferit domnii. Îndată ce au băut însă, începură se ameţească şi în câteva minute nu mai ştiau de dânşii nimic, iar „domnii” i-au dezbrăcat şi le-au furat banii ţăranilor. Făcându-se cercetare, jndarmii au dat de urma unuia din ei, cu numele Erdos Ferencz, care a mărturisit că el a pus în vinars un fel de ameţitoriu numit „beladona”, ca să-i jefuiască pe bieţii ţărani. Învăţătură ţăranilor, să nu steie de vorbă cu orice prăpădit, îmbrăcat „domneşte”, şi să nu primească nimic de la dânşii chiar şi degeaba. („Foaia diecezană”, IX, 42, 1894)\n\nOamenii mari au şi superstiţiile lor\n\nAşa, scriitorul englez Johnson întra în odaie totdeauna cu piciorul drept înainte; dacă din întâmplare păşea cu stângul, se întorcea ca să între a doua oară în odaie, păşind cu dreptul înainte. Lord Byron nu voia să deie nimănui sare la masă, puteai să-l rogi oricât, el nu întindea nimănui sărăriţa, dar nici nu o primea de la nimeni; iar dacă cineva vărsa sarea, Byron sărea ca un nebun de la masă şi nu voia să mai mănânce. Frederic cel Mare avea o ură inexplicabilă contra numelor proprii terminate în us. El, unul dintre regii cei mai.buni şi mai drepţi în judecată, îi persecuta mişeleşte pe oamenii al căror nume se termina astfel. Goethe nu putea suferi ochelarii; în mijlocul celei mai mari veselii, el devenea trist şi indispus îndată ce vedea pe cineva cu ochelari. („Foaia diecezană”, IX, 31, 1894)\n\nO astfel de cutie există la Capul Horn, în sudul Americii, în Țara de Foc. E legată cu fier de o stâncă şi toţi marinarii care trec prin acele ape primejdioase îşi pun în ea scrisorile către părinţi, către fiinţele iubite. Când vasul de poştă, care trece pe acolo de două ori pe lună, scapă de teribilul cap Horn, câţiva marinari se întorc pe uscat la cutia poştală din vârful stâncii şi iau scrisorile, pe care le duc sau le trimit în ţările unde sunt adresate. Lucru curios este că nicio scrisoare d-astea, încredinţate marinarilor fără niciun soi de răspundere, nu s-a pierdut, toate au ajnns la destinaţie. Navigatorii cunosc mai bine ca oricine grijile de care sunt chinuiţi cei de acasă de soarta celor plecaţi. („Foaia diecezană”, Caransebeș, VI, 52, 1891)\n\nO agenţie telegrafică comunică următoarea telegramă, ce, într-adevăr, merită se fie publicată: Un domn Wirthner, atins de vreo şeptesprezece ani de surditate şi mutism complet, acum câteva zile a pus în uimire toate persoanele de prin jurul său, vorbind înaintea lor nu numai limba germană, pe care o mai poseda înainte de a deveni surdo-mut, dar încă şi limba engleză, pe care n-o cunoștea deloc. Pare că acest Wirthner și-ar fi recăpătat auzul şi vorba graţie unui tratament cu electricitate. Acest mijloc întrece, desigur, telegraful, telefonul şi fonograful, scrie „Naţionalul”. („Foaia diecezană”, Caransebeș, VI, 41, 1891)\n\nCu ziua de 1 noiembrie n. au fost înaintaţi în armata austriacă 13 generali şi 29 colonei. Cu totul, s-au făcut apoi 47 colonei, 68 vicecolonei, 106 maiori şi 151 căpitani de clasa I, 176 căpitani cl. I., 82 prim-locotenenţi şi 183 locotenenţi în activitate. Dintre români au avansat: la rangul de colonel la artilerie vicecolonelul Ladislau Cena; la căpitani clasa I: Ilie Nedelcu (regimentul de inf. 63), Ioan Sagaican (31), Petru Şerbescu (2), Ilie Cernăuţan (miliţia teritorială) şi George de Gatargi (jndarmerie). L căpitani de clasa II, prim-locotenenţii : Mihalu Brăfeanu (reg. de inf. 101), Alexandru Negrea alias Guşailă (5), Ioan German (50), Ioan Streciuc (la cavalerie), dr. Ioan Sturza (medic de regiment cl. a II-a). La prim-locotenenţi: Aurel Petrovici (reg. de inf. 72) şi Iosif Petraş (33). Locotenenţi: Teofil Florian (reg. de inf. 50), George Spătariu (50), Eugen Apostolovici (38). Maiorul-auditor Ioan Mihălţianu a fost transferat la tribunalul de garnizoană din Pojon. („Foaia diecezană”, Caransebeș, VI, 43, 1891)\n\nGuvernul Germaniei a elaborat un proiect de lege prin care se ţintește la stârpirea beţiei. În înţelesul acestui proiect, din băuturile spirtoase nu va fi iertat a se vinde pe teritoriul Germaniei nici într-un caz mai puţin de o jumătate de litră. Prin aceasta se împiedică aşadară vinderea rachiurilor cu paharul şi numai hotelierii şi cârciumarii vor mai putea fi în poziţiune de a vinde băuturi spirtoase. Aceştia sunt datori a îngriji la susţinerea ordinii în localităţile lor şi au stricta datorinţă de a împiedica orice prilej prin care s-ar putea promova abuzurile cu băuturi spirtoase. Prin ordin poliţienesc, este cu desăvârşire oprit orice comerț şi orice vindere de băuturi spirtoase înainte de 8 oare dimineaţa, ba legea dă drept de a şi opri deschiderea cârciumelor înainte de 8 oare. Cârciumarii şi hotelierii sunt strict opriţi de a vinde băuturi spirtoase indivizilor care n-au împlinit cel puţin 16 ani. Asemenea, sunt opriţi de a vinde băuturi oamenilor beţivi. Pe cei beţi, cârciumarul are dreptul de a-i scoate afară din cârciumă, dacă a luat mai întâ măsurile de lipsă ca ei să fie duşi sau acasă la ei, sau la poliţie. Cheltuielile cârciumarului, împreunate cu aceasta, are să le suporte beţivul. A da băuturi pe credit nu este iertat. Orice datorii făcute la cârciumă pentru băuturi nu este nimenea obligat a le plăti. („Foaia diecezană”, Caransebeș, VI, 44, 1891)\n\nÎn Camera din Luxemburg s-a petrecut alaltăieri un scandal enorm. Clericul Prum l-a atacat violent pe socialistul Welter, care, la rândul său, a spus că Prum este hoț. Prum, simțindu-se insultat, a părăsit incinta. S-a întors înapoi cu un baston și l-a luat la bătaie pe Welter. Peste câteva minute, toți deputații s-au luat la bătaie, apoi publicul din galerii s-a dat jos în incinta Camerei și, împărțit în două tabere, s-au luat și ei la bătaie. Scandalul era enorm. Prim-ministrul, Lawalle, și președintele Eyschen au încercat să-i liniștească pe beligeranți, însă fără succes. A intervenit jandarmeria, care a evacuat incinta Camerei. Bătaia a continuat și pe stradă, unde deputații și publicul se băteau cu bastoane, umbrele și cravașe. La bătaie a luat parte și publicul, care se adunase într-o mulțime enormă. Lupta a luat sfârșit abia după o jumătate de oră. („Gazeta Transilvaniei”, 271, 1913)\n\nHuszár Peter din Zsablyai a pariat la o petrecere cu mai mulți ortaci că ei nu-s în stare să-i dea atâtea coroane câte va putea el înghiți. S-au și adunat mai multe piese de câte o coroană, dintre care Huszár a înghițit 12 bucăți. A treisprezecea n-a mai putut-o înghiți, căci, apucându-l o grozavă durere de cap, imediat a fost dus la spital, unde a și murit. („Gazeta Transilvaniei”, 271, 1913)\n\nZiarele din Lemberg scriu următoarele: Un mare număr de credincioşi ai sectei marianiste din Lodz a încercat zilele trecute să-l răstignească pe episcopul Polembiovski, ca pe urmă să învie din morţi şi să dovedească prin aceasta că este sfânt. Cu multă greutate a izbutit poliţia să respingă mulţimea şi să libereze pe episcop. Vineri, în 30 august, s-a repetat atacul marianiştilor asupra lui Polembiovski. Când episcopul a ieşit din biserică, l-au aşteptat sute de sectari şi l-au rugat să se lase să fie răstignit „pentru mântuirea omenimii”. A trebuit să intervină iarăşi poliţia, ca să-l scape de la moarte pe cel ameninţat. Mai mulţi marianişti au fost arestaţi. („Biserica și Școala”, Arad, XXXVII, 50,1913)\n\nO lege înţeleaptă s-a adus în Islanda, care dispune că, după trecerea alcoolului produs până acuma, nu mai e permis să se mai producă. Totodată s-au luat toate măsurile ca sâmbăta, când lucrătorii primesc plăţile, cârciumile să fie închise, ca nu cumva „cei fără înger” să-şi beie paralele şi apoi să sufere şi ei şi întreaga lor familie. Ce frumoasă măsură de economie. Ar fi de dorit şi pentru noi, românii. („Biserica și Școala”, Arad, XXXVII, 44,1913)\n\nÎn America s-a întâmplat că o damă a prins o ştiucă foarte mare. Câteva zile, ştiuca a fost expusă, iar după aceea dată bucătarului s-o gătească. Și aveau oamenii ce să mănânce, căci trăgea 29/2 funţi. Bucătarul, când s-o gătească, vede în gura peştelui ceva ce i se părea că e o limbă crăpată şi începe a povesti celor din bucătărie minunea. Când colo, se dovedeşte că pretinsa limbă era coada unui peşte ce înghiţise ştiuca în momentul când a fost prinsă. Peştele avea 3 funţi şi 150 g. Acum – era vorba, adică, de renumele damei care prinsese un peşte mare, un record nepomenit pană atunci – era greu de hotărât de a prins ea o ştiucă de acea greutate ori că greutatea peştelui înghiţit trebuia detrasă. Aşa, s-au ivit între admiratorii damei două părţi: să nu să detragă greutatea peştelui, altă partidă zicea că trebuie să se detragă. Dar nici atât nu ajungea. Şi în pântecele peştelui înghiţit de ştiucă s-a aflat alt peşte. Aşa, cele două partide – vrând să fie galanţi faţă de damă şi în parte şi drepţi – au hotărât: Greutatea ştiucii se reduce cu 3 funţi 150 g – dama pierde recordul; dar ea îl câştigă, deoarece cu aceeaşi undiţă a prins deodată trei peşti. („Foaia diecezană”, Caransebeș, XXV, 10, 1910)\n\nEpiscopul Ierusalimului, Sf. Narcis, era acuzat de către nişte răufăcători, pe care el i-a mustrat aspru pentru faptele lor scandaloase, a fi părtaş la fapte de ruşine. Judecătorul nu voia să deie crezământ acuzelor aduse contra episcopului, ci însă întăreau acestea prin jurământ şi blăsteme înfiorătoare faţă de ei înşişi. Unui a zis: „Focul să mă mistuie dacă jur strâmb”. Al doilea zicea: „Tot corpul să-mi fie lepros dacă acuza mea e minciună”. Al treilea striga: „Să orbesc dacă afirmarea mea e neadevărată”. Şi ce au dorit ei să întărească prin depunerea jurămintelor false s-a întâmplat întocmai cu ei. Cel dintâi, cu întreaga lui familie, a ars în casa proprie, izbucnind noaptea un foc teribil, iar al doilea a fost întreg cuprins de lepră. Iar când al treilea a văzut pedeapsa lui Dumnezeu asupra acestora, s-a întristat foarte şi a început a-şi plânge jurământul fals atât de amar şi îndelungat încât a orbit. („Foaia diecezană”, Caransebeș, XXV, 47, 1910)\n\nContrabandă cu fete din Lugoj la frontieră\n\nSe scrie din Orşova: „Sofron lvacicovici, funcţionar la vama din Orşova, urmărea deja de mult pe femeia Teresa Luca, care tot mereu îşi căuta de lucru în România şi trecea pe la Vârciorova, însoţită de către 2-3 fete. Rezultatul urmăririlor lui a fost că s-a descoperit cum că femeia ducea fete din Lugoj şi le vindea la case de prostituţie în Turnu Severin. S-a constatat că în luna aceasta a ademenit pe fetele: Emilia Dörner, Maria Vasilievici, Maria Laicum, Ana Roju şi Ana Borlovan, în etate de câte 16-18 ani, sub pretext că le va plasa ca chelnăriţe în România. Fetele, văzând unde le duce, au vrut să fugă, dar le-a reţinut cu forţa. Consulul austro-ungar Wenninger, din T. Severin, a intervenit la prefectul Igiroşanu, care a arestat femeia şi a expulzat-o din România. Aici a fost dată în judecată, condamnată la 15 zile arest şi 400 cor. amendă. Sofron Ivacicovici a fost recomandat ministrului de interne spre a fi remunerat”. („Gazeta Transilvaniei”, LXV, 272, 1902)\n\nM. P. din Cluj, sub titlul de mai sus, publică următoarea știre, din care extragem câteva pasaje în traducere fidelă: „Este lucru știut că, după Serbia, noi suntem cei dintâi în exportul de porci. În timpul din urmă, englezii au deschis debuşeu în Africa de Sud şi pentru caii maghiari. Acum, vin germanii, deschizând debuşeu unei ramuri de export surprinzător de noi: anume, măgarilor maghiari. Proprietarul Bárány Marton din Gherla a încheiat anume contract cu o firmă din Berlin pentru exportarea a 1000 de măgari. Poate să fie grandomanie din partea germanilor, că umblă după măgari prin străinătate, sau poate fi şi politică inofensivă, care are tendinţa de a provoca, cel puţin, aparenţa că în Germania nu sunt destui măgari. Oricum ar sta lucrurile, este de mirat că tocmai la noi s-au adresat pentru măgari“. Şi noi ne mirăm. („Gazeta Transilvaniei”, LXV, 273, 1902)\n\nÎmpărăteasa Caterina a zis: „Eu iubesc muzica atât de mult, încât aş fi în stare a-mi jertfi chiar şi viaţa pentru ea; cu toate acestea însă, de m-aş sili oricât, eu n-aş putea să fiu muzicală, deoarece pentru mine muzica nu este altceva decât un zgomot provenit dintr-o confuzie de voci neînţelese”. Beaumarchais zice: „Ceea ce nu merită de a fi vorbit, se exprimă prin muzică”. La Fontaine: „Trei lucruri nu le-am putut înţelege niciodată; acestea sunt: jocul, femeia şi muzica”. Napoleon I zicea că pe el muzica îl face nervos, dar, cu toate acestea, dăduse ordin ca, înaintea tuturor spitalelor, să cânte în fiecare zi muzicele militare, crezând că prin aceasta va aduce o uşurinţă celor răniţi. Pe Napoleon III l-a costat foarte multă luptă până când a putut să asculte până la sfirşit o operă muzicală. Victor Hugo numai după multe şi mari stăruinţe s-a învoit ca să se compună melodia pentru vreunul din versurile lui. „După cum se vede, versurile mele nu sunt destul de melodioase, căci altfel – zicea el – n-ar avea trebuinţă de acest zgomot neplăcut”. („Minerva”, Bistrița, IV, 22, 1894)\n\nDesigur că regina Margareta Young, din arhipelagul Manna din Oceanula Pacific, este suverana care se bucură cel mai puţin de prerogativele puterii sale. Sălbaticii care populează aceste insule o consideră ca o zeiţă – de altminteri ei consideră astfel pe orice om din rasa albă -, şi onorurile exagerate cu care o înconjoară o fac pe biata regină să simtă greutatea îndoitei coroane, a regalităţii şi a divinităţii. Ea nu trebuie niciodată să vadă un bărbat; numai primul său ministru, urât şi bătrân, are dreptul să se apropie de dânsa. Această suverană, când are gustul să facă o preumblare, iese în lectică, care e purtată de domnişoarele sale de onoare: dar atunci se dă ordin mai dinainte indigenilor, care stau toată ziua ascunşi în casă şi n-au voie, sub pedeapsă de moarte, ca să iasă pe străzi. Regina Margareta desigur că se plictisește grozav, şi cum ea, sărmana, n-are decât 25 de ani, ar voi să părăsească insula şi toate demnităţile sale, dar acest lucru este foarte greu, căci ea e tare supravegheată. Dar într-una din zilele trecute, norocul i-a surâs, căci în port a ancorat corabia M. Almy, al cărei capitan, Lutrell, este un băiat tânăr şi frumos. El a fost sărbătorit în insulă, fiindcă face parte din rasă albă, şi de aceea i-a fost permis s-o vadă pe regină. O singură audienţă a fost de ajuns ca regina şi el să se înamoreze unul de altul şi ea l-a şi luat ca secretar al tronului. Nu se știe până acum în urma cărei aventuri Margareta Young a ajuns regina arhipelagului Manna. („Minerva”, Bistrița, IV, 21, 1894)\n\nÎn timpul iernii, orişicine are nevoie de batistă, mai ales când afurisitul de guturai se anină de nasurile omenilor. Aşa fiind, orișicine poate să-şi pună întrebarea: „De când s-au inventat batistele, căci, desigur, Adam şi Eva n-au avut!” Un cronicar hazliu, care şi-a pus şi el această întrebare, ne dă următorul răspuns: Cea dintâi batistă fu purtată acum 350 ani de către o veneţiană de toată frumuseţea, care prin batista sa făcu furori. Curând, batistele trecură peste Alpi şi se răspândiră în Francia, unde fură adoptate de seniorii şi damele de la curtea lui Henric al II-lea. Pe atunci, batistele, fiind foarte fin brodate, costau foarte mult şi erau obiecte de lux. Din Francia, ele trecură în Germania, unde în scurtă vreme deveniră foarte populare în cercul seniorilor. Deoarece însă şi poporul voi să le întrebuinţeze, un edict publicat la Dresda în 1595 opri cu desăvârşire pe omenii din popor să întrebuinţeze batistele. Cu timpul însă ele se vulgarizară şi astfel toată lumea căpătă dreptul de a le purta. („Minerva”, Bistrița, IV, 21, 1894)\n\nDoctorul Javal s-a îndeletnicit cu o anchetă asupra artei de a trăi o sută de ani. Astfel, el a adresat un mic chestionar tuturor centenarilor cunoscuţi, întrebându-i asupra felului lor de a viețui. Dr. Javal a primit vreo 50 de răspunsuri, care se pot rezuma astfel: nutriment simplu şi abundent; alimentaţie vegetală, adică compusă mai mult din legume. Cea mai mare parte din centenari n-au întrebuinţat mai deloc rachiul: dimpotrivă, mulţi dintre ei beau vin la masă, purtau veșminte călduroase și nu fumau. Lucru curios, mulți dintre aceşti bătrâni iubesc dulcețurile și mai ales zahărul. În fine, declară unanim că ei au evitat cu îngrijire emoţiunile de orice fel. („Minerva”, Bistrița, III, 17, 1893)\n\nÎn Egipt trăiește o pasăre numită ,,pruntărelul spinat”, care, ca toate păsările aparţinătoare rasei sale, dă, zi şi noapte, niște tonuri ce seamănă a ţipete de durere. Arabii cred despre ea că nu doarme nicicând. Ca motiv al insomniei, susţin următoarele. Toate păsările pământului ţinură odinioară o sărbătoare mare în onoarea lui Allah, la începerea căreia toate erau de faţă, numai ea lipsea. Într-un târziu însă, apare şi ea, scuzându-se că, adormind cu greu, a întârziat. „Deoarece – zise Allah – tu dormeai, pe când celelalte păsări se adunară în onoarea mea, de aci încolo nu vei mai dormi”. Allah lăsă să-i crească sub fiecare aripă câte un ghimpe, care, când va să adoarmă, îl înghimpă, şi dând un ţipăt de durere zboară mai departe, căutând repaus.\n\nDespre struț, crede poporul arab că a zburat la început ca şi dropia gulerată, cu care împreună locuia întinsele savane ale Cordofanului şi ale Darfurului. Atunci era şi el mai încrezut în puterile sale, nu fugea de om, cu animalele deşertului trăia amical şi în bună înţelegere. Într-o zi, îi zise dropia gulerată: „Frate, să zburăm, de voiești, „ișalla” (cu ajutorul lui Allah) la râu, să bem apă, să ne spălăm şi apoi se ne întoarcem la puii noştri”. „Să zburăm – zise struţul –, fără a zice şi el „işalla”, bazându-se pe puterea aripilor. Allah se mânie pe struţ pentru aceasta, şi, a doua zi, când plecară la drum, şi struţul voind a-l întrece pe houbara, cu ajutorul puternicelor sale aripi, se avântă cu mult mai sus în aer, îl conduse atât de aproape de soare, încât îi arseră penele şi pică ca un mizerabil pe pământ. Nici astăzi nu poate zbura, până în ziua de azi penele se văd din depărtare ca și cum ar fi arse. Neîncetat se teme de mânia lui Allah, neîncetat aleargă prin deșert cu paşi gigantici. Închisă la strâmtoare, aleargă continuu, încoace şi încolo, până cade ostenită. („Minerva”, Bistrița, II, 15, 1892)\n\nDl Dr. Ioan Raţiu, advocat în Turda, preşedintele Partidului Naţional Român şi conducătorul deputaţiunii care a dus memorandul la tron, la reîntoarcerea sa de la Viena, întâmplată în 13 a lunii curente, a avut a îndura, dimpreună cu familia, în seara acelei zile, o grea încercare. Şi anume, o ceată de unguri în număr de 1000, iar după foile maghiare de 2000-3000 inşi, înarmaţi cu fel de fel de unelte şi prevăzuți cu tot felul de obiecte zurăitoare, având după sine un car încărcat cu pietre, între zbierături au bombardat patru odăi de către stradă de la casa dlui Raţiu, prefăcându-le în ruină. De aici, pornind mulţimea, a voit să atace locuinţa dlui Vlăduţ, dar, nefiind siguri de casă, au spart numai câteva geamuri şi tot asemenea au făcut ei la casa dlui advocat I. Petrica. După aceea, au atacat cu toată furia locuinţele dlui adv. I. Mesaroş şi Silvestru Moldovan. Dl Raţiu s-a refugiat la Sibiu, unde românii au ţinut în onoarea lui un banchet. Dna Raţiu a rămas în Turda. Pentru siguranţa liniștii publice, s-au chemat de la Cluj două companii de soldaţi. Această brutalitate a produs o agitaţiune în toţi românii. Pentru acoperirea spezelor trebuincioase la repararea casei dlui Raţiu, dl George Pop de Băseşti a iniţiat o colectă, subscriind 100 florini. („Minerva”, Bistrița, II, 12, 1892)\n\nÎn Petersburg se ocupă acum, cu toată seriozitatea, cu planul, cum să înfiinţeze la universitate o facultate de medicină pentru femei. Înainte vreme, Universitatea din Petersburg a avut o atare facultate, însă sub domnia lui Alexandru al IlI-lea a fost casată. Acum s-a constituit o comisiune în scopul înfiinţării acestei facultăţi. În fruntea acestei comisiuni se află secretarul de stat, principele Walkonski. Autoritatea oraşului, în scopul înfiinţării facultăţii, a oferită o rentă de 75.000 de ruble şi edificiile de lipsă. Afară de aceea, fondul facultăţii vechi, care atinge suma de 860.000 de ruble, va trece în proprietatea facultăţii celei noi, ceea ce va înlesni deschiderea acestei facultăţi în timpul cel mai scurt. („Minerva”, Bistrița, II, 7, 1892)\n\nNikola Krajnovics, un birtaş cu stare din Dobanovce, înainte cu câteva săptămâni, a dispărut din comună. Jandarmeria, la arătarea femeii, l-a căutat în toate părţile, dar fără rezultat. În sat a început a se şopti că pe Krajnovics l-au omorât fiii săi proprii, ba au fost şi din aceia care i-au spus femeii în faţă că această faimă e adevărată. Femeia, văzând că suspiciunea contra fiilor săi se mărește din zi în zi, a băut venin. Veninul o aduse în o stare fără simţiri, dar când îi văzu pe fiii săi înaintea sa sări din pat şi, alergând pe stradă şi smulgându-şi părul, strigă: „Ucigaşilor! Ucigaşilor!” Îndată, s-a adunat la faţa locului tot satul, încunjurară pe femeie, ce se lupta cu mulțimea, şi voiră a o rădica pe o trăsură, dar dânsa, luând înfăţişarea unei furii, strigă pe bărbatul său: „Vreau să mărturisesc!” Şi spuse că, în ziua în care l-a văzut pentru ultima dată, a auzit gâlceavă dinspre grajd. Krajnovics îi dojenise aspru pe cei doi fii. Ea a grăbit acolo şi a văzut prin fereastra grajdului că bărbatul fu pus jos la pământ, și feciorii îl strângeau de grumaz. Când a izbutit a sparge ușa, Krajnovics era mort. De atunci, femeia n-a avut pace, pe fiii săi n-a voit a-i arăta, căci erau ai ei. Sătenii ascultară mărturisirea nefericitei femei, ale cărei cele din urmă cuvinte au fost: „Să nu faceţi vreun rău copiilor mei!” Veninul își arătă efectul, și femeia muri, căzând în mijlocul străzii. („Minerva”, Bistrița, II, 5, 1892)\n\nPrincipesa Elisabeta, fiica lui Leopold de Bavaria şi nepoata monarhului nostru, s-a înamorat de un locotenent – baronul Otto de Seefried de Buttenheim, născut la 26 septembrie 1870. Părinţii principesei fiind în contra acestei îndrăgostiri, tânărul ofițer fu transferat în garnizoana de la Metz. Dragostea tinerilor însă a rămas aceeaşi, şi în zilele trecute s-au logodit la Genoa. Monarhul nostru a conferit tânărului titlul de conte şi-i va da ca zestre un castel şi 2 milioane de mărci. O altă prințesă, şi anume prințesa Sofia, fiica celui de-al doilea frate al M. S. împărătesei noastre, s-a îndrăgostit de un căpitan de cavalerie. Ea s-ar fi exprimat: „Dacă Elisei i s-a dat un locotenent, atunci o să mi se dea şi mie căpitanul meu”. („Minerva”, Bistrița, III, 23, 1893)\n\nDumnezeu nu îi părăsește pe aleşii săi. Ajutorul său nu lipsește unde necesitatea îşi ajunge culmea\n\nÎn Viena trăia în frica lui Dumnezeu, din lucrul mâinilor, văduva unui om învățat, care la moarte nu-i lăsă decât modesta, dar aleasa sa bibliotecă. Acest lăsământ îl privea sărmana văduvă ca pe un lucru preţios, şi, deşi o sfătuia unul şi altul să-l vândă, ea nu se lipsi de ea nici în cele mai grele stări ale vieţii. Odată se îmbolnăvi şi nu putu să mai lucreze. Lipsa îşi ajunse culmea, tot ce avusese şi de ce se putuse lipsi, afară de bibliotecă, era pus în casa de economii pentru sume împrumutate pe anumit timp. Un anticar venise în două rânduri să cumpere biblioteca, dar preţul ce i-l oferi, deşi nu era chiar de refuzat, nu-i conveni şi chemă pe un amic al bărbatului său, ca s-o preţuiască carte cu carte, fiind decisă în urmă a-şi vinde şi biblioteca — unica avere ce-i mai rămăsese. Acela, luând carte cu carte, cercând după valoarea științifică, dete peste o cărticică, ce deschizând-o exclamă adânc mişcat: „Biblioteca nu vei vinde-o, aceasta singură preţuiește mai mult ca 2.030 florini!” Și ce era cărticica de valoare atât de mare”? O cărticică de depuneri de la o casă de păstrare, unde depusese bietul om suma spre fructificare înainte cu mai mulți ani, despre care văduva nu știuse nimica. Această neaşteptată împrejurare scuti restul zilelor sărmanei văduve de suferinţe şi neajunsuri. Ea păstră biblioteca şi mai departe ca cel mai preţios tezaur rămas de la iubitul ei soţ. („Minerva”, Bistrița, II, 19, 1892)\n\nÎn comuna Gyorok din Ungaria s-a descoperit în zilele acestea o crimă înfricoşătoare. În anul trecut dispăru de-odată fiica de 14 ani a dogarului Tüzes, cu numele Mari. Părinţii fetei spuseră în sat că pe fiica lor au trimis-o ca slujnică la Arad. După un timp, ei se mutară cu locuinţa la Budapesta. În zilele acestea, închinătorii casei din Gyorok, săpând în pivniţă o groapă ca să aşeze cartofi, au dat de cadavrul fetei pierdute. Numaidecât s-a făcut arătare, în urma căreia judele Füldes, de la tribunalul din Arad, mergând la faţa locului, a constatat identitatea cadavrului cu fata lui Tüzes, despre ce a și făcut arătare la poliţia din Pesta. Tüzes cu femeia sa au fost prinşi numaidecât, şi la interogatoriu au recunoscut că dânşii, din cauză că fata lor, Mari, în timpul din urmă se purta rău, îmbătându-se, au îngropat-o de vie („Minerva”, Bistrița, I, 9, 1891)\n\n„Unirea” scrie: „La Berna, de curând, s-a întrunit un congres, la care se discută asupra mijloacelor ce ar trebui luate contra scrierilor imorale. Nu știm ce efecte vor avea hotărârile acestui congres. Ne pare însă că chinezii au aflat un mijloc cu mult mai eficace spre a împiedica lăţirea scrierilor imorale. Anume, regimul chinez a emis un decret prin care dispune ca acei oficiali care permit în cercul lor de jurisdicţiune publicarea de cărţi imorale să fie destituiţi îndată din oficiu. Privaţii care ar cuteza să publice atari cărţi au să capete câte 100 de beţe şi să fie exilaţi din locuinţa lor. Tot câte 100 de beţe au să primească şi vânzătorii de scrieri obscene. Mandarinii erudiţi judecă care scrieri au să se considere ca imorale. Sunt cam drastice măsurile regimului chinez, dar duc sigur la scop”. („Minerva”, I. 4, 1891)\n\nLa un prânz ce-l dete odată regele Friedrich Wilhelm al IlI-lea din Prusia, un lacheu fu dispus să grijască de buteliile cu vin roşu ce se aflau în veranda de alăturea. El fiind singur, nu putu rezista ispitei de a nu cerca bunătatea acelui vin. Gustând din o butelie și din alta, mareșalul de curte intră tocmai când era cu una la gură. Spăriat de această surprindere neaşteptată, voi se pună iute sticla pe masă, dar, emoţionat cât era, scutură sticla aşa de tare, încât de sus până jos tot se udă pe veșmintele sale albe. Mareşalul, consternat, se înfurie mai tare decât s-ar fi cuvenit, așa încât însuşi regele auzi larma, se sculă de la masă şi ieşi să se convingă despre cauza aceea. Mareşalul enară monarhului despre necredinţa servitorului, care, înfrânt, stătea în genunchi. Friedrich Wilhelm ascultă cu cea mai mare răceală raportul înaltului demnitar, apoi se întoarse către lacheu cu aceste scurte cuvinte: „Rădică-te, şi pe viitor să bei numai vin alb!” („Minerva”, II, 23, 1892)\n\nRoza de aur pe care papa se îndătinează a o conferi în tot anul unei principese catolice, în acest an a destinat-o pentru regina de Portugalia. Această donă, scumpă pentru papa ca şi pentru cea ce îl primește, îl costă pe papa suma rotundă de 50,000 de franci. Conturul rozei, în aur masiv, este peste un metru de lung; caliciul florii e lucrat în mozaic şi poartă gravura artistică a numelui papal şi a datului predării acestei suvenire preţioase, precum și titlul principesei care o primește. Foile rozei sunt presărate cu pulbere de diamant, ca să semene cu poleiala de roua dimineţii. („Minerva”, II, 23, 1892)\n\nImmanuel Kant, renumitul filozof din Königsberg (1724-1804), asemăna femeile cu un orologiu de turn, cu un melc și cu ecoul. Femeile rele, ce știu comunica cu toată lumea, ce au poartă pe trup ca şi melcul, trebuie să aibă vorba cea din urmă, ca ecoul. Femeile bune însă sunt punctuale ca orologiul de turn, casnice ca melcul și sunt răsunetul bărbaţilor lor, adică ecou la aceea ce zic ei. („Minerva”, II, 23, 1892)\n\nO interesantă istorie despre o scaldă enarează ziarul „Kreuzzeituug”: Un medic fu chemat la un ţăran, ce era în apropiere de Spandau, care era morbos de friguri cu tifos. Medicul prescrise morbosului, între altele, şi o scaldă rece. În ziua următoare, veni el iarăşi şi află că scalda cea rece i-ar fi fost rea morbosului şi că ar fi aproape mort. Întrebând mai de aproape, află că, în lipsa unei căzi de scaldă, ar fi lăsat pe morbos agăţat de o funie în fântână. Când acesta simţi apa, se smuci încoace şi încolo, așa că funia se rupse. Până ce se aduse o scară și o altă funie, scalda dură trei pătrare bune de oră. Medicul ordonă iute să-l frece zdravăn, ceea ce întâmplându-se, peste puţin timp se putu convinge că frigurile au trecut cu desăvârșire și că morbosul era scăpat de pericol. („Minerva”, II, 23, 1892)\n\nO sărutare dată unei dame în mijlocul unei străzi destul de frecventate de lume, fără autorizarea acesteia, credeți că constituie în colonia Victoria un indecent asalt, cum ar fi bunăoară în Anglia? Vă înșelați! Se vede că judecătorii districtului Bendigo nu judecă tot așa. Ei l-au achitat fără multă dezbatere pe un tânăr acuzat că, văzând o femeie frumoasă care trecea liniștită pe stradă, a găsit de cuviință să o ia frumușel de gât și să-i aplice fără jenă două sărutări puternice pe buzele răpitoare. Dama în chestie nici nu s-a gândit să protesteze, dar un polițist, care fusese martor la această scenă, îl apucă pe cavalerul nostru de ceafă și îl dete fără multă vorbă pe mâna justiției. Partea curioasă a afacerii este că imediat după luarea interogatoriului prevenitului, s-a dat sentința, care spune – contra părerii polițistului – că „o sărutare, dată chiar cu violență, într-un loc unde lumea circulă fără întrerupere, nu constituie nicio atingere a moralei publice”. Bărbați, care scoateți oftări lungi după ochii frumoaselor ce trec nepăsătoare pe dinaintea voastră, duceți-vă în Australia! („Familia”, XXXI, 39, 1895)\n\nToată lumea știe că băutura cea mai favorită a chinezilor e ceaiul. Dar ce mai beau ei? Berea bavareză, care a cucerit lumea întreagă și a străbătut prin toate țările, n-a putut să treacă dincolo de zidul chinezesc. Atât de mult nu s-au avântat chinezii, ca să bea berea europeană. Lor le lipsește însă nu numai berea, ci și vinul. Pe unele dealuri, în câteva ținuturi ale Chinei, se cultivă vița de vie, dar chinezii mănâncă toți strugurii și nu voiesc să știe de vin. De obicei, chinezii beau pe lângă ceai apă de orez, o zeamă răcită cu gheață și lungită cu oțet. Rachiul e o băutură de toate zilele. Ei își pregătesc un fel de rachiu mai moale de orez și unul mai tare de mei. Pe acesta îl beau fierbinte. Ca băutură adevărată îmbătătoare au opiul. Precum se vede, chinezii și în băutură se deosebesc de europeni, și dacă se aseamănă în ceva e numai în faptul că și ei, ca și noi, nu prea beau bucuroși apa. („Familia”, XXXI, 18, 1895)\n\nCămăşile încă nu sunt cunoscute în toată lumea şi chiar în Germania au sosit târziu. Albiturile romanilor erau de lână fină şi abia sub împăraţi au purtat femeile şi de in. În Franța, s-a considerat ca o raritate (în secolul al 15-lea) că Isabela (de Bavaria) avea două cămăşi de in. Orientalii, se pare că au avut de timpuriu aşa ceva, deoarece, după cum se ştie, unui rege persan i-a promis oracolul vindecare dintr-o boală de moarte, dacă se va îmbrăca cu cămaşa unui fericit. Se ştie însă că, după multe osteneli, ambasadorii regelui n-au găsit aşa ceva, căci „n-are nici cămaşă pe dânsul omul care în lume-i fericit”, deci regele trebui să moră. Ciorapii tricotaţi şi ţesuţi încă nu erau cunoscuţi în secolul al 16-lea; pe atunci se purtau ciorapi din postav. Henric VIII primi din Spania cei dintâi ciorapi în dar. A doua pereche care veni în Englitera a fost dăruită de Sir Gresham regelui Eduard IV. Şi regina Elisabeta îşi căpăta ciorapii de la acel om bogat. Iacob I împrumuta o pereche de ciorapi de la contele de Mar, pentru a primi cu demnitate ambasada spanică. Ciorapi de mătase lucraţi cu acul a făcut mai întâi, după cum se zice, Guilelm Rieder, în 1564, în Englitera. Un război pentru a ţese ciorapi s-a inventat, sub Ludovic XIV, de un francez, care a căpătat un privilegiu de la rege spre scopul acesta. Dar privilegiul fu retras, căci ciorapii trimişi regelui se rupseră când îi îmbrăcă, deoarece camerierul, fiind mituit de tricotarii de ciorapi, tăiase mai multe ochiuri. La început, tricotatul se îndeplinea numai de bărbaţi; în curând însă, femeile şi-au însuşit această artă, căci în anul 1577 tricotează deja toate ţărăncile din Englitera. („Albina Carpaților”, III, 22, 1879)\n\nLa începutul lui iulie se descărca o furtună peste satul Lowenberg de lângă Trebbin. Un fulger lovi o şură şi o aprinse; împreună cu acesta arseră încă trei curţi. Pe unul din edificii se afla un cuib de cocori, care de mai multe zile aveau pui. Flăcările se apropiau tot mai tare de sălaşul acestor păsări, care se uitau cu îngrijire la periculoasa lor poziţiune. Deodată, muieruşca apucă un pui cu ciocul, se rădică cu el din cuib și-l duse într-o livadă aproape de oraş, unde în curând veni şi bărbătuşul. Pe când veghea acesta lângă copilul mântuit, mama se întoarse la cuib. Clonţănind cu frică, înconjură ea cuibul, când puiul, speriat de arşiţă, căzu din cuib în şura aprinsă. Acum nu mai era timp de gândit, împinsă de iubirea maternă, muieruşca, fără frică de fum şi flăcări, zbură după el şi în curând se întoarse, părând nevătămată, purtând puiul în ciocul său. În ziua următoare, căzu în piaţa din Trebbin un cocor, care nu se putea ţine pe picioare. Un agent de poliţie îl luă şi-l duse în locuinţa sa din casa sfatului, unde în curând fu recunoscută pasărea care-şi arsese picioarele, scăpându-şi puii din flăcări. La consiliul medicilor, i se puseră pe picioare cataplasme cu ulei de in, pe care ea le suferi în linişte. Dar nici bărbătuşul nu rămase neactiv. El îngrijea de pui şi din când în când venea la casa sfatului, ca şi când ar fi voit să se informeze despre starea bolnavei. Aceasta îi răspundea clonţănind, iar bărbătuşul, mulţămit, se ducea iarăşi să vadă de pui. Copiii de şcoală aduceau toată ziua broaşte bolnavei, care le mânca cu mare poftă şi, din când în când, încerca să umble. Aceasta nu-i reuşi decât peste vreo şapte zile, când fu ea redată familiei sale afectuoase. („Albina Carpaților”, III, 20, 1879)\n\nMaria de Medici purtă la botezul fiului ei o haină împodobită cu 32.000 de perle şi cu 3.000 de diamante. Elisabeta, soția regelui Filip VI de Spania, nu îmbrăca nicio haină de două ori, ci, după ce o punea o dată, o dăruia damelor ei de curte. Cea mai neînsemnată îmbrăcăminte costa trei sau patru galbeni. Bărbatul ei îi trimise odată o salată foarte preţioasă: o farfurie de pietre scumpe. Topazele însemnau uleiul, rubinele, oţetul, perlele şi diamantele, sarea, iar smaraldele, salata verde. În 1606, când se însură regele Poloniei, Sigismund, cu principesa austriacă Constanţa, la Cracovia, dărui el miresei sale un servici de aur curat. Între aceste acareturi, tava cu ulciorul cântărea 24 de funţi (13,44 kg) şi numai lucrul costa 2.500 florini. Hainele perechii costau 700.000 taleri. Regele avea 5 diamante în beretul său, care se preţuiau la un milion de florini. Haina de paradă a ducelui Carol de Burgundia s-a preţuit la 200.000 galbeni. („Albina Carpaților”, III, 18, 1879)\n\nDupă cum istorisesc ziarele medicale, s-a constatat un stomac solid la un hoţ australian. Acesta furase un inel de aur, dar fusese descoperit şi prins. Deoarece nu putea să aducă inelul îndată, ci, după cum spunea, numai peste câteva ore, dmedicul închisorii fu însărcinat să-l viziteze. Făcând o cercetare corporală minuţioasă, medicul constată în regiunea stomacală a delincventului corpuri străine, tari şi rotunde, pe care le putea simţi uşor şi apropia unul de altul. Acum mărturisi hoţul că înainte cu nouă luni furase şi înghiţise un lanţ mare de oţel, fără ca să se simtă incomodat prin acest nutriment ciudat. Cu ajutorul medicului, veniră la iveală nu numai inelul de aur furat şi marele lanţ de oţel, ci şi un briceag şi un inel de bronz. Posesorul acestui stomac de struţ este un tânăr de 23 de ani, în a cărui locuinţă s-a găsit o frumoasă colecţiune de tot felul, ca inele, lanţuri, portmonee, bricege etc. Acestea le furase hoţul nostru, le înghiţise şi mai târziu le scosese iarăși la lumina zilei. („Albina Carpaților”, III, 17, 1879)\n\nUn caz interesant s-a întâmplat în 10 iunie înaintea tribunalului din Roma. Pe banca acuzaţilor şedea un individ care era acuzat că a furat o asină cu mânzul ei. Martorii fură ascultaţi şi acuzatul mărturisi că a luat amândouă animalele sub scutul său. Apoi luă cuvântul apărătorul său. „Domnilor juraţi! strigă el. Omul care stă acum înaintea d-voastră, şi asupra sorţii căruia trebuie să hotărâți d-voastră, este înainte de toate un om de inimă. Şi d-voastră ştiți, ca şi mine, că astfel de oameni sunt rari în ziua de astăzi.” Publicul era uimit, iar juraţii se uitau unul la altul. „Da, domnii mei, el este un om de inimă. Dacă ar fi voit, nimeni nu l-ar fi împiedicat să ia numai asina. Urmarea acestui fapt ar fi fost moartea mânzului. Ei bine, la această gândire s-a mişcat inima clientului meu. Nu, îşi zise el, eu voi să iau asina, dar nu voi să am pe conştiinţa mea moartea sărmanului mânzuleţ. Acesta este nobil, domnii mei, este curajos, căci el ştia cu cât e mai greu să iei două animale decât unul şi că se expune unui mai mare pericol de a fi descoperit. Dar el nu s-a gândit, a ascultat numai vocea conştiinţei sale şi a preferat să se expună unui pericol mai mare decât să despartă copilul de mamă. Nu este acesta mărinimos? Arătaţi, domnii mei, că d-voastră aveţi o inimă tot atât de nobilă, tot atât de simţitoare etc.” Juraţii nu s-au lăsat a fi seduşi de elocinţa nobilă a apărătorului, ci condamnară hoţul la închisoare pe trei ani. („Albina Carpaților”, III, 17, 1879)\n\nRevista medicală din St. Petersburg scrie: „În toamna anului 1878 a făcut profesorul Monassein din Petersburg cercetări asupra a 222 cântăreţi de la 9 la 53 de ani. În aceste cercetări a considerat cu deosebire dezvoltarea corpului, extinderea pieptului, diferenţa între acesta şi între lungimea corpului, pe urmă s-a cercetat starea pneumatometrică şi spirometrică. Din aceste studii rezultă: circumferinţa pieptului, relativă şi absolută, este mai mare la cântăreţi decât la necântăreţi şi creşte cu dezvoltarea corpului, cu etatea şi cu anii cât a cântat individul. Expansiunea pieptului, capacitatea vitală a plămânilor este mai mare la cântăreţi şi creşte în modul arătat. Pe cât sunt de dese catarele laringelui, pe atât sunt de rare cele bronhiale. Mortalitatea cântăreţilor, cu deosebire de ftizie, este mică. Cântarea este un profilactic excelent pentru ftizici şi mijlocul cel mai bun pentru dezvoltarea şi întărirea pieptului; în privinţa acesta, cântarea trebuie dar preferită gimnasticii”. („Albina Carpaților”, III, 19, 1879)\n\nObiceiurile sudanezilor la masă sunt forte urâcioase pentru călători. Ca toţi orientalii, aşa nici locuitorii Sudanului n-au furculiţe, ci mănâncă cu degetele, fără a-şi impune oarecare margini în acest obicei. Turcul mănâncă frumos numai cu trei degete de la mâna dreaptă, pe care le spală şi de douăzeci de ori pe zi, pe când cea stângă serveşte numai pentru lucrări murdare. De altcum, poporul turc întrebuinţează degetele numai la unele bucate; mai des mănâncă el cu lingura; în cazul din urmă, după ce a luat din bucate, suge bine lingura şi apoi o aruncă cu zgomot pe masă cu un gest mândru şi despreţuitor. Când vrea să îmbuce a doua oară, trebuie să o rădice din nou. Sudanezul, din contră, ia o bucată de pâine, din grâne de durrah, cu primele trei degete ale mânii drepte, scoate cu pâinea, ca cu o lingură, din troaca comună şi-şi umple gura cât poate. Ospăţul constă de obicei dintr-un singur fel de bucate, care se pune pe pământ sau pe un strai. Toată societatea şede cu picioarele încrucişate împrejurul straiului şi mănâncă cu lăcomie până mai e ceva în troacă. Bucăţile de carne se rup mai întâi cu mâinile, înainte de a se întrebuinţa dinţii. Obiceiul cere ca omul să-şi îndoape bine gura şi să mănânce cât se poate de iute. După ospăţ, fiecare oriental îşi linge bine degetele, îşi şterge mâna şi gura pe haină şi se sileşte să-şi arate mulţămirea internă prin acele tonuri neestetice, care sunt condamnate la mesele oamenilor civilizaţi. Acest obicei domneşte şi la canibali, pentru care este o insultă dacă oaspeţii nu dau acele tonuri, căci aceştia se arată atunci nemulţămiţi cu ospăţul. După fiecare ton, societatea răspunde: „Să-ți fie de bine”, ca la noi după strănutat. („Albina Carpaților”, III, 19, 1879)\n\nDeputatul francez Laroche-Joubert a făcut în Camera Deputaţilor următoarea propunere contra flăcăilor: Articolul 1. Fiecare francez care a trecut de 26 se ani, începând de la 31 decembre al acelui an, va fi lipsit de dreptul de alegător, până la al 40-lea an al etăţii, de cumva nu se va căsători. Articolul 2. Excepţiune fac numai preoţii catolici şi acele persoane care posed vreo scădere naturală, prin care pot justifica hotărârea de a nu se căsători niciodată. („Albina Carpaților”, II, 40, 1878)\n\nUn soldat din regimentul Görlitz (Austria), întorcându-se în lunea Paștilor către casă, îşi află moartea în urma isteţimii sale. Trecând adică printr-o pădure, posesia unui căpitan de cavalerie, voi să-şi încerce norocul la vânat de cocoşi sălbatici. Soldatul nostru era un vânător abil şi știa imita bine glasul animalelor. El se urcă repede într-un copac şi începu a imita glasul cocoşului sălbatic. Isteţimea lui îi ciuntă firul vieţii, căci o dătătură de puşcă răsună şi bietul soldat căzu ucis. Două alice îi pătrunseră pieptul, cealaltă parte a descărcăturii îi sfărâmă gura şi astfel fu ucis pe dată. Nefericitul ucigaş era servitorul posesorului, care fără nicio intenţie, sedus prin glasul bine prefăcut al soldatului, slobozi puşca, crezând că dă în vreun cocoş de munte. („Albina Carpaților”, II, 40, 1878)\n\nJurământul în cosiță sau pe cosiță\n\nÎn Evul Mediu era obiceiul în Germania ca femeile să jure pe cosiţă ori de câte ori aveau să depună jurământ. Aceasta datină a existat negreşit şi la români, căci aflăm urme despre ea în colecţiunea de poezii poporale a dlui Alecsandri. Deşi în poezia poporală se spune că junele jură în cosiţa amantei sale, totuşi este de crezut că a existat şi forma judiciară întoarsă, despre care vom da câteva amănunte, după cum a fost cunoscută în Germania. Istoricul Sattler ne spune că încă în anul 1403 ar fi depus contesa Verona de Zollern un atare jurământ. După ce i se cercetase cosiţa cea lungă şi frumoasă, dacă e a ei proprie, trebui să-şi înfăşoare mâna stângă cu ea şi apoi să şi-o pună pe piept, iar cu mâna dreaptă pe bastonul oficial al judecătorului care-i primea jurământul. În Austria se depunea acest fel de jurământ pe două cosiţe, după prescrierea dreptului penal vienez din 1351. Cauza acestei variaţiuni probabil că constă în diferinţa de modă care exista pe atunci, căci femeile şvabe purtau numai o cosiţă, iar damele austriece, două. Este de presupus dar că dacă a existat această datină astfel se făcea şi la noi: pe unde era obicei de a purta două cosiţe, se depunea jurământ pe amândouă, iar pe unde se purta o cosiţă, se jura pe una. Cum le-ar veni oare damelor noastre dacă ar avea să jure pe cosiţa lor proprie sau chiar pe două! Pare-mi-se că nu le-ar fi prea plăcut. („Albina Carpaților”, II, 36, 1878)\n\nPeruanii antici îşi smulgeau cu mare îngrijire toţi perii din barbă. Hunii îşi luau refugiu la alt mijloc: ei pârleau sau zdrenţuiau copiilor pieliţa feţei ca să nu le poată crește barba. Cea mai mare ofensă pentru un indian din Quito este de a-i tunde părul. De asemenea, este ruşine pentru un groenlandez de a umbla cu capul tuns, afară numai de două cazuri: când jeleşte şi când a abzis de la viaţa conjugală. Galii antici iubeau părul lung şi colorat roşu cu un fel de alifie. Germanii antici îşi colorau blond părul cu un săpun, compus din cenuşă de fag şi din seu de capră. Femeile de pe insulele Mariane îşi colorează alb părul cu un fel de apă preparată. Evreicele antice întrebuinţau pentru păr pulbere de aur ca să-i dea culoare galbenă. Femeile de pe insulele Maldive se tund în toate zilele, până ce le crește părul negru. Un rege din Issini avea barba desfăcută în 20 de bucluţe, şi printre acestea aşezate 60 de pietre scumpe (giuvaere), pe când curtezanii lui purtau scoici în loc de giuvaere. Ochiul făcea, asemenea, impresiune deosebită şi se colora încă din timpurile cele mai vechi, pentru a-i mări efectul. Femeile din Florida îşi colorau interiorul şi periferia ochiului cu grafit (plombagină), pe când elinele şi romanele antice şi-1 colorau brunet. Femeile de astăzi din Turcia şi Grecia bagă fildeş (os de elefant) ars în ochi, pentru a-i da o culoare întunecată. Spre acest scop întrebuinţează un ac de aur, cu care aşează pulberea foarte lin între globul ochiului şi între pleoape. În China sunt plăcuţi ochii mici, şi femeile întrebuinţează toate mijlocele posibile pentru ca să fie mici şi lungi. Lipsa de sprâncene dă feţei un aspect defectuos, şi cu toate acestea femeile negrilor din Sierra Leone, femeile de pe insulele Nicobare, japonezele din provincia Fesen, şi încă multe femei asiatice îşi smulg sprâncenele. Tot aşa de diferite sunt ideile în privinţa formei şi a culorii sprâncenelor. Femeile din Iecco îşi colorează sprâncenele vânăt, iar femeile arabe, negru. La unele seminţii asiatice este moda ca femeile să-şi tundă sprâncenele, şi apoi să şi le coloreze cu tuş. Tot aşa de mare e vanitatea în privinţa formei unghiilor. Unele popoare iubesc unghiile lungi. Învățaţii chinezi le poartă lungi de un policar, ca semn că ei nu trebuie să lucreze lucruri grele. Herodot amintește de un popor care-şi tăia unghiile la mâna dreaptă, pe când la stânga le lăsa să crească cât mai lungi. Laloubert a văzut în Siam actriţe care purtau, din cochetărie, unghii lungi de alamă. („Albina Carpaților”, II, 36, 1878)\n\nDegetul cel marea fost tot dintotdeauna distins între celelalte degete. Grecii îl numeau antimână, romanii degetul de mare valoare (pollex). I.a romani, lăţimea degetului cel mare a servit ca măsură cam de 3 centimetri. Până astăzi, românii ţărani socotesc lăţimea degetului mare ca o măsură de un policar, de unde şi numele policar pentru acest deget. Soarta unui gladiator roman rănit şi învins depindea de voia spectatorilor, care închideau degetul cel mare sau „policarul” când voiau să-l graţieze, din contră deschideau acest deget şi-l ridicau în sus, când voiau ca el să primească încă o lovitură de moarte din partea combatantului său. În viaţa de toate zilele, ridicarea ambelor degete însemna la romani un afect deosebit de simpatie şi de bunăvoinţă sau o laudă. Aplecarea în jos a ambelor însemna din contră un defavor, o dizgraţie. Până astăzi, încă nu e dezrădăcinată cu totul superstiţia de a purta cu sine degete străine, ca semn bun la jocuri de hazard și la alte întreprinderi. De asemenea, se crede că semnele albe de pe unghia degetului mare însemnează noroc. În cabinete de rarităţi mai poţi da încă peste degete de acestea îmbrăcate în aur sau în argint, şi după cum am amintit deja, le poartă unii în buzunar, crezând că le aduc noroc la joc. Această credinţă predomină cu deosebire la hoţi, care cred, că pot deveni invizibili prin acest mijloc. Birtaşi, a căror afacere mergea tare bine, au fost acuzaţi că posedă astfel de degete. În Evul Mediu era obiceiul de a purta în degetul mare un inel, care servea totodată şi ca sigiliu, ba uneori se apăsa pe documente numai cu degetul mare în loc de sigiliu. Astăzi însă acest rol a trecut la „arătător” sau la degetul de lângă cel mare. („Albina Carpaților”, II, 33, 1878)\n\nUn obicei original al babilonenilor era următorul: în fiecare an trebuiau să se adune într-o zi anumită toate fetele de măritat într-o piaţă, unde veneau şi bărbaţii care voiau să se însoare. Aici apărea şi un crainic (telal) care le licita pe rând pe toate fetele, începând cu cea mai frumoasă, pentru care, firește, ofereau cei mai bogaţi babiloneni. După ce se licitau toate fetele frumoase, se purta de grijă şi pentru cele urâte, aplicând procedura întoarsă: cel ce lua o fată urâtă, mai primea și bani. Mai mulţi bani primea, firește, acela care o lua pe cea mai urâtă. Banii aceştia se luau din sumele încasate pentru frumoase, şi astfel cele frumoase le măritau pe cele urâte. („Albina Carpaților”, II, 33, 1878)\n\nLa kurzi, niciun bărbat, fie de orice poziţie înaltă şi etate înaintată, nu poate face pasul căsătoriei fără consimţământul părinţilor. De aceea, amorul şi stima joacă în acest caz numai un rol secundar, deoarece de multe ori se întâmplă că mirele nu și-a văzut pe aleasa sa până în momentul logodnei, care se celebrează cu mare pompă şi este obligatorie pentru ambele părţi. La timpul precizat, amicele şi rudeniile miresei o duc cu alai la mire, care o așteaptă la pragul uşii şi o conduce pe umere în casă. („Albina Carpaților”, II, 33, 1878)\n\nUn om care nu mănâncă cu gura\n\nUn june garson (chelner) parizian înghiţise într-o zi, din nebăgare de seamă, niște potasă în soluţiune concentrată. Era ca şi cum ar fi băut niște plumb topit. Nenorocitul îşi arse înghiţitoarea, care, strângându-se în cele din urmă, se închise cu totul. Bietul om nu mai putea înghiţi nici măcar băuturi. Toate încercările de-a restabili comunicaţiunea între gură şi stomac rămaseră deşarte. În decurs de mai multe săptămâni, bolnavul a fost nutrit cu ajutorul unor băi, în care se băgau tot felul de substanţe nutritoare şi în care dânsul era scăldat în fiecare zi. Dar acest trist mijloc n-avea să-i mai conserve viaţa pe timp mai îndelungat. Atunci, doctorul Verneuil se decise a face o încercare din cele mai cutezate. El făcu bolnavului o gaură în stomac. în această gaură s-a introdus cu multă dibăcie un tub de cauciuc; tubul se termină printr-un aparat, cu ajutorul căruia se pot introduce în stomac substanţele alimentare. Când sosește ora de mâncare, omul nostru scoate dintr-un coşuleţ o butelie. Această butelie conţine o supă groasă, preparată cu tot ceea ce constituie mâncarea unui om sănătos. Supa se bagă în tubul de cauciuc şi din tub se împinge apoi în stomac. Omul nostru mănâncă şi bea până se satură și e sănătos ca şi înainte de criză. („Albina Carpaților”, I, 8, 1877)\n\nO mamă care s-a măritat după fiul său\n\nAm primit următoarea corespondenţă din Bistritz, Boemia: „Proprietarul de aici, Р., un domn bătrân, dar bogat, după moartea soţiei sale a luat în casă o fetiţă tânără şi săracă, care să îngrijească de trebile economiei. Fetiţa dezvoltă o sârguinţă neobișnuită, şi în puţini ani ajunse fată mare. Proprietarul era foarte mulţumit cu conducerea economiei casnice. Ceea ce însă îi căşuna nelinişte era fiul său în vârstă de 23 de ani, care promitea a deveni un risipitor. Nu de mult, bătrânul se îmbolnăvi, aşa că-i era teamă că va muri. Pe patul de moarte, el chemă la sine pe juna sa economă şi se cunună cu ea. Două zile după această cununie ciudată, bătrânul răposă, soţia sa fiind denumită de moștenitoare universală. Uimirea oamenilor din comună crescu şi mai tare, auzind după aceea că moștenitoarea a avut relaţiuni de amor cu fiul risipitor şi că cu ştirea lui ar fi devenit ea soţia tatălui său. Acum are să se serbeze a doua cununie: fiul are de gând să se căsătorească cu mumă-sa… Firește, după ce mai întâi se vor fi înlăturat unele piedici impuse mirilor din partea autorităţilor bisericești!” („Albina Carpaților”, I, 9, 1877)\n\nÎn oraşul Nîmes, în Francia, muri nu de mult un june măcelar. Acest june avea un câine buldog. Pe tot timpul cât a zăcut măcelarul bolnav, câinele nu se mişcă de lângă pat. Atât era de mâhnit de suferinţa stăpânului său, încât nici de mâncare nu-i trebuia. Murind junele măcelar, buldogul însoţi sicriul pană în cimitir, de unde abia îl putură da afară după terminarea ceremoniei. După câteva zile, un săpător, mergând în cimitir să sape un mormânt, observă pe groapa măcelarului o gaură ca de un metru de largă Se apropie şi găsi în acea gaură câinele răposatului. Înștiinţându-le despre această întâmplare pe rudele junelui măcelar, aceştia luară bietul animal de-l duseră iarăşi acasă. Fidelul câine refuză d-aci înainte orice hrană şi muri curând. Această întâmplare ne probează din nou că cel mai credincios amic al omului este câinele. („Albina Carpaților”, I, 7, 1877)\n\nZiarul „Times” povestește următoarea întâmplare: „Un domn înalt şi bine îmbrăcat intră într-un birou de poștă din Londra și întrebă acolo pe una dintre domnişoarele funcţionărese care sunt formalităţile prescrise când cineva vrea să pună la poștă o scrisoare cu bani. El primi un răspuns prea puţin delicat, ba din contră, foarte aspru. Întrebă şi a doua oară, cu un ton plin de blândeţe şi de cuviinţă, dar domnişoara îi răspunse şi mai aspru. Atunci, domnul observă frumoasei funcţionărese că acest mod de a-i primi pe oameni nu prea e cuviincios. «Destul de cuviincios pentru d-ta, adause domnişoara.» Necunoscutul știu să-și conserve sângele rece faţă de niște răspunsuri care ar fi putut să-l supere. El o rugă pe domnişoară să-i spună cum o cheamă, dar ea refuză. «Ei bine, atunci voi să-ţi spun eu numele meu», reflectă domnul. «N-am trebuinţă de numele d-tale», răspunse dânsa. «Ba ai – adause domnul cu sânge rece –, căci eu sunt John Manner, directorul poştelor.» Ce surprindere pentru biata domnişoară!” („Albina Carpaților”, I, 5, 1877)\n\nS-a scris mult prin ziarele europene despre steagul profetului, pe care turcii ameninţă că-l vor dezveli la caz de pericole extreme. Iată câteva amănunte despre acest steag atât de celebru. El are doi coţi în lungime şi un cot şi jumătate în lărgime, e de culoare verde închis. Stofa steagului provine dintr-o perdea ce era atârnată la uşa camerei sultanei Aicha, soţia favorită a lui Mohamed. Când profetul se afla pe patul de moarte, generalii oştirilor, care aveau să plece la război, au venit să primească ordinele lui Mohamed. Când generalii erau să plece din casa profetului, sultana le dete perdeaua de la uşă, ca să le fie ca un semn de ţinere laolaltă în luptele purtate pentru apărarea Islamului. De atunci, această perdea s-a păstrat ca un odor de mare preţ în palatul sultanilor. Steagul profetului nu se dezvelește decât în momentele critice şi la întreprinderi extraordinare. În anul 168З, acest steag fâlfâia pe zidurile Vienei. Dezvelirea lui e împreunată cu mari ceremonii religioase, care entuziasmează poporul şi-i adaugă fanatismul. („Albina Carpaților”, I, 4, 1877)\n\nD. Jurrieux, notarul din Soulans (Francia), mai astă-primăvară, se reînturna, în timp de noapte, dintr-o excursiune. Când trecu pe lângă un loc, doi omeni mascaţi îi opriră caii cu trăsura. „Domnule notar – zise unul din cei doi –, dă-te jos din trăsură şi te dezbracă!” Jurrieux îi rugă pe necunoscuţi să-i dea bună pace, însă un revolver ce-i fu arătat îl făcu să tacă. Bietul notar se dete jos. Cei doi omeni îl dezbrăcară până la piele şi-l siliră să intre în lacul de la Brie-Comte-Robert. Apoi, unul din ei îi zise: „Domnule notar, mâine-dimineaţă îţi vei găsi acasă şi căruţa, şi hainele. Noi nu suntem tâlhari, ci răzbunători și vrem să te pedepsim”. Răzbunătorii, înainte de a se face nevăzuţi, porunciră notarului să iasă la mal, apoi îl puseră într-o luntriță şi repeziră luntrița pe lac încolo. După acestea, ei plecară mai departe. Era o noapte superbă. Luna se oglindea cu farmec în apa lacului. Ţărmurii acoperiţi de sălcii şi de papură produceau o curioasă impresiune asupra pedepsitului. Peștii săltau strălucind pe suprafaţa apei şi broaștele orăcăiau din toate părţile. Notarul, în loc de-a fi încântat de această situaţiune romantică, se simţi cuprins de niște fiori misterioşi. După câteva momente, el leşină în luntriță. Trecu o jumătate de oră, şi niște ţărani veniră de-l scăpară pe notar din misterioasa captivitate. Sosind a doua zi acasă, Jurrieux găsi la poarta curţii şi trăsura, şi hainele. Morala: notarii să nu-şi atragă nicicând ura poporului, ca să nu o pată ca d. Jurrieux. („Albina Carpaților”, I, 6, 1877)\n\nRegina din Madagascar a publicat de curând un edict către supuşii săi, care suntem siguri că va produce o bună impresiune în toată lumea civilizată. Buna regină interzice supuşilor săi comerțul cu rom, pentru care ea produce următoarele motive: „Romul vă e stricăcios: el vă ruinează averile şi face rău nevestelor şi copiilor voştri; el prostește pe cel înţelept, iar pe cel prost îl face şi mai prost; dezvaţă poporul de-a respecta legile statului şi-i nimicește credinţa în Dumnezeu”. Aşa se esprimă regina din Madagascar despre efectele romului. În lumea civilizată, unele popoare încep a se ruina prin băutura rachiului. Dar edictele ?… („Albina Carpaților”, I, 2, 1877)\n\nBulgarii traduși dinaintea Consiliului Militar de Răzbel sunt întotdeauna siguri dinainte de soarta ce-i așteaptă. Ei îşi ascund, de aceea, în buzunarele hainelor lor sume însemnate, pe care, după condamnarea lor, le distribuie agenţilor de poliţie ce i-au tratat mai bine în timpul captivităţii. Zilele trecute, era tocmai a se executa un popă bulgar. Când veni momentul său de a merge la spânzurătoare, acel popă scoase un fişic de bani şi-l dete ceauşului însărcinat de a-l duce la locul funebru. Ceauşul luă banii şi, bătându-l prieteneşte pe popă pe spate, îi zise, uimit de recunoştinţă: „Eşti un om de inimă, îţi mulţumesc! Ca răsplată, vei fi spânzurat la umbră!” Şi, într-adevăr, ceauşul porunci ca bulgarul să fie spânzurat de un mare copac, care să umbrească corpul binefăcătorului său de razele soarelui! Este adevărat că fişicul ce-i dăduse popa era plin cu lire. Această naivitate nu este însă mai puţin atingătore. („Albina Carpaților”, I, 17, 1877)\n\nConsulul Statelor Unite din Columbia, în departamentul Leonia, provincia Peru, a atras atenţiunea preşedintelui Prado asupra unui arbore remarcabil, care există în pădurile din apropierea statului Mogobambe. Acest pom are în dezvoltarea sa completă o înălţime de 58 de picioare şi un diametru al trunchiului de 10 policari. Absoarbe şi condensează umezeala atmosferei cu o energie admirabilă, şi s-a văzut că apa izvorăşte din trunchiul lui şi că picură ca ploaia de pe ramuri. Apa se atrage aşa de tare şi de multă, încât pământul în jurul lui seamănă unui loc mocirlos. Arborele dă apă cu deosebire vara, când râurile sunt secate şi apa e puţină. S-a proiectat plantarea acestor fel de arbori în regiunile cele aride ale Perului. („Albina Carpaților”, I, 17, 1877)\n\nDe câte ori ne sărutăm consoarta\n\nUn original, care a murit nu de mult, a avut ideea fantastică de-a face o contabilitate a sărutărilor schimbate între el și soția lui în timpul unei perioade de douăzeci de ani. În întâiul an, sărutările au ajuns la cifra de 100 sărutări pe zi; un maxim îndestul de respectabil! În anul al doilea, cifra s-a redus la jumătate. În al treilea, numărul mediu a fost de zece pe zi. În fine, după cinci ani, nu se mai numărau decât două sărutări pe zi, una dimineața și una seara. Cât pentru anii următori, nici nu trebuie să mai vorbim; abia din când în când își dădeau câte o sărutare, la ocaziuni mari. Pare că, după zece ani de căsătorie, soţii nu se mai sărutau deloc. Se înțelege de la sine că nu-i dăm de model și că recomandăm o cifră medie mai înțeleaptă… („Amicul familiei”, Gherla, IX, 14, 1885)\n\nEditorului unui ziar american i-a plesnit prin minte ideea să dea abonaților săi nenumărați ca premii dame tinere. Mai multe sute de dame i-au transmis numaidecât cărțile de vizită și fotografiile lor. Fiecare abonat nou capătă un loz, cu care are dreptul de a lua parte la o sortire mare de premiu-dame. Norocosul câștigător poate să-și capete, astfel, o nevastă, de cumva a plătit prețul și abonamentul pe un an, iar o damă tânără nu trebuie să-și mai dea multă trudă spre a-și câștiga un bărbățel. Ideea editorului e salutată cu mai mare bucurie de femei decât din partea bărbaților. Coloanele ziarului sunt pline de descrierile cele mai poetice ale damelor-premiu, și fiindcă aceste descrieri mai toate sunt compuse de către respectivele concurente, nici nu ne putem îndoi de adevărul lor. („Familia”, XVI, 10, 1880)\n\nO damă foarte nervoasă și în veci bolnăvicioasă voia să viziteze băile de la Ems. Ea ceru deci de la medicul ei de casă să-l informeze cu de-amănuntul pe medicul de la Ems despre boala ei. Medicul ascultă și dete clientei sale o scrisoare. Pe drum, dama nu putu rezista ispitei de a afla adevărata cauză a bolii sale. Ea rupse sigiliul și citi următoarele: „Iubite coleg! Îți trimit aici o gâscă, prevăzută cu toate calităţile rele ale rasei sale. Freacă-l bine pe acest spirit tachinator. Ea e sănătoasă ca un rinocer si are o pungă groasăˮ. Din acel moment, bolnava noastră scăpă de ipohondrie. („Amicul familieiˮ, IV, 43, 1880)\n\nPană de aur cu vârf de diamant\n\nO pană de aur cu vârf de diamant, destinată din partea administrației acestui ziar pentru premierea celei mai bune scrieri beletristice – nuvelă, poezie, piesă teatrală etc. –, se va adjudeca încă în decursul lunii acesteia. La caz, dacă între operatele înscrise se vor afla mai multe scrieri de valoare literară mai însemnată, administrația ziarului nostru le va împărtăși și pe acelea în premii de câte 100 franci în aur, presupunând, firește, că scriitorii acelora, primind acest premiu, ne vor acorda dreptul de-a publica scrierile lor în ziarul nostru. Atât pana de aur, cât și celelalte premii se vor trimite respectivilor scriitori până la finea acestui an st.v., iar scrierile premiate se vor publica începând cu numărul 1 al anului următor. („Amicul familieiˮ, VIII, 23, 1884)\n\nÎn veacul reuniunilor de tot felul, nu e de mirare că se face între bărbaţi propagandă împotriva modei prin reuniuni. În New York s-a ținut, nu de mult, un congres, la care au luat parte toate reuniunile ce au deviza simplitate şi în care oameni de influență s-au pronunțat contra luxului în haine. În Indiana, s-a format o reuniune de tineri care au principii de felul celor următoare: 1. Niciunul nu-și va lua de nevastă o fată care e atât de proastă încât să-și găurească urechile ca să poarte cercei în ele; 2. Niciunul nu-și va lua o fată care e atât de indiferentă față de sănătatea sa, încât să poarte corset și să-și nimicească naturalele forme ale corpului; 3. Niciunul nu va lua o fată care își pierde vremea mai mult înaintea oglinzii, își vopsește fața, poartă păr fals, își îngreună haina cu 10-15 punţi de volanuri și pliseuri, căreia i-e plin capul de nebuniile modei și veșnic face vânătoare de fasoane noi ș.a. („Amicul familieiˮ, IX, 11,1985)\n\nLa Cincinnati, era să fie spânzurat un bandit. Gâdele îi și pusese ștreangul, când condamnatul ceru să vorbească publicului. Voia i se dete, și publicul, obișnuit să-i asculte pe condamnaţi înainte de execuțiune, făcu tăcere și se pregăti să nu-i scape niciuna din vorbele condamnatului. „Fratilor creştini, strigă criminalul cu o voce răsunătoare, țineți minte ultimele mele cuvinte: șunca cea mai gustoasă din lume este șunca fabricată de casa Dawit! Cumpărați și vă veți convinge!ˮ Și se dete pe mâna gâdelui. Acestă reclamă în extremis costă casa Dawit o mie dolari plătiţi familiei spânzuratului.\n\nUn bogat aristocrat care călărea pe șosea pe un cal strălucit întâlnește un țăran care venea la oraș călare pe un măgar. Voind să-și râdă de țăran, boierul îl întrebă rînjind: „Cum mai merge măgarul, române? Apoi, de, merge călare, boieruleˮ, îi răspunse țăranul.\n\nUn om însurându-se, după o lună nevasta îi trânti un băiat. Bărbatul, văzând aceasta, ceru să se despartă. Tribunalul îi cită. „Uite pentru ce, domnule președinte – pledă dânsul –, la o lună după cununie, a născut un copil și mi-am făcut eu socoteala că dacă a face în fiecare lună câte un copil, adecă doisprezece într-un an, apoi, după zece ani, când urmează a avea o sută douăzeci de copii, cu ce să-i țin?ˮ\n\nÎn vecinătatea Degendorfului (Bavaria), i s-a întâmplat unui preot de la țară, care ieșise la preumblare, următoarea aventură. Preotul fu salutat de o femeie, care-l întrebă câte ore să fie. Când preotul își scoase ceasornicul de aur, femeia i-l smulse repede din mână și fugi spre pădure, lasându-l pe bietul preot în așa zăpăceală, încât nici prin minte nu-i trecu s-o urmărească. Încă nu-și venise la sine din astă zăpăceală, când iată că un bărbat trece pe drum, și preotul i se plânge de pățania sa. Străinul îi declară că e gata a alerga după hoţ, numai să-i pazească preotul coșul ce-l ducea în mână și care-l împiedica de a fugi repede. Puse așadar străinul coșul jos și alergă după femeie. Timpul trecea, și omul nu mai venea. Atunci, preotul vrând să știe cel puțin că ce conține coșul ce i s-a încredințat, îl deschise. Un copil care se juca în scutece îi întinse mânile ca și cum i-ar cere ajutor. Preotul se întoarse acasă cu copilul în loc de ceasornic. („Amicul familieiˮ, IX, 8, 1885)\n\nCămăși de hârtie foarte frumoase și ieftine se fabrică în America. Pieptul acestor cămăși este compus din șapte foi, astfel că, după ce s-a purtat o zi, se rupe, lăsând locul alteia de dedesubt, albă ca zăpada, așa că în fiecare zi din cele șapte zile ale săptămânii se pare că a îmbrăcat o cămașă nouă și foarte curată. Fabricantul a avut fericita idee că, pe dosul fiecărei foi (din cele șapte care compun pieptul), a tipărit câte o povestire foarte interesantă, cu scopul ca cel care va cumpăra cămașa, din curiozitate, ca să citească povestirea cât mai iute, va rupe întreaga cămașă, lucru care se întâmplă cu mulţi curioşi și de care fabricantul profită, vânzând cu atât mai multe cămăși.\n\nZuluşii au obiceiuri particulare în ce privește căsătoria lor. Când un bărbat dorește să se însoare, se duce la tatăl femeii pe care voiește s-o ia și-i cumpără fata cu 12 capete de vite. Dacă, după un oarecare timp, nu vede familia sa crescând prin această căsătorie, cere de la socrul său restituirea celor 12 capete de vite, și această restituire este de drept. Decă însă se nasc copii, și aceşti copii sunt fete, inima părintelui se bucură, pentru că poate să le vândă și să scoată pe ele prețul ce a plătit pentru mama lor, și câteodată mult mai mult. Bărbaţii la zuluşi fac foarte puțină treabă, cultura pământului fiind lăsată femeilor. Ei însă mulg vacile, pentru că nu e permis unei femei să se atingă de o vacă, și aceea ce și-ar permite acesta ar fi imediat omorâtă. Bordeiele în care trăiesc zuluşii sunt formate din prăjini acoperite cu paie; ele au o înălțime de cel puțin 7 picioare. În centrul bordeiului se află vatra, iar fumul iese pe ușă. Orice femeie are un bordei ce e numai al ei, și, sosind în fiecare sat, se poate ști imediat numărul femeilor din el, numărând acele bordeie. Zuluşii cred în trecerea sufletului, după moarte, în corpul unui șarpe. De aceea, șerpii sunt în mare venerațiune la ei. Oricine ucide unul din aceste reptile este imediat omorât, și dacă un șarpe părăsește un bordei sau satul, se consideră acest eveniment ca de rău augur.\n\nOmul, desigur, nu e singurul animal – vorba naturaliștilor – care să-și pună întrebarea divorțului. Dar, din cauza condițiunilor sociale, această chestiune nu are aceeași importanță ca la noi. De exemplu, la insecte. Adesea, în cazul în care există nepotrivire de caracter între cei doi soţi, cucoana, care e mai mare și mai puternică decât cuconul, îl mănâncă și pacea iar domnește în casă. La alte insecte, ca la albine, căsătoria se desface singură. În septembrie, nunta, iar în noiembrie mor toţi bărbaţii. Nu mai rămân decât veduvele, care par neconsolabile și care se retrag prin găuri, căzând într-o profundă letargie, pricinuită, fără îndoială, de excesul durerii. În mai, începe deșteptarea generală a tuturor văduvelor. („Amicul familieiˮ, IX, 5, 1885)\n\nO servitoare model a răposat zilele acestea în Cohalm, având etatea de 53 de ani. A intrat în serviciu când a fost de 32 de ani, şi până la moarte, adică 21 de ani, a servit tot numai la aceeaşi stăpână. În tot timpul acesta de 21 de ani n-a spart decât de două ori vase şi o dată o fereastră. Din simbria ce-o avea, aduna creiţari peste creiţari şi-i punea la bancă, unde îşi adunase 200 fl. La moarte, ea testă această sumă stăpânului său, care, în semn de recunoștinţă, a luat hotărârea de a ridica la mormântul credincioasei servitoare un monument cu inscripţiunea: „Celei mai bune servitoare”. („Gazeta Transilvaniei”, LI, 279, 1888)\n\nCu toate că o mulţime nenumărată de servitori îl împresoară pe sultan în palatele sale, totuşi, bucatele care i se servesc sunt preparate numai de o singură persoană şi nimenea nu se poate apropia de ele. Toate bucatele se prepară în vase de argint şi, după ce sunt gata, se acoperă şi se sigilează, prezentându-se mai întâi înaltului său camerier, care gustă din fiecare bucată înainte de a fi prezentate sultanului. Aceasta este o apărare, ca să nu fie otrăvită. Bucatele se servesc în vase de aur. De obicei, sultanul şede pe un divan aproape de o fereastră, care are vederea spre Bosfor. Sultanul nu întrebuinţează niciodată farfuria şi foarte rar furculiţa şi cuţitul. O lingură şi degetele lui sunt suficiente pentru ca să se servească la mâncare. Pe moşii întinse, proprietăţi ale sultanului, se cultivă şi se pregătește tot ce este necesar pentru bucatele lui. Aproape o mie kilograme de orez se consumă în fiecare zi pentru pilaful indispensabil, 800 kilograme de zahăr și tot atâta cafea se întrebuinţează pe zi, abstrăgând fructele şi alte delicateţe. Pentru toată curtea împărătească, se gătește de obicei orez, carne de miel, pâine etc. şi, totuşi, se mai întrebuinţează pe fiecare zi în bucătăria împărătească 600 kilograme carne de bou, 500 kilograme carne de viţel şi o mare cantitate de pește, dulceţuri, fructe şi altele. Se aruncă destule bucate care ar fi putut hrăni aproape o sută de familii. Multe din bucatele aruncate se strâng de cerşetori şi cu restul se nutresc cânii. („Gazeta Transilvaniei”, LI, 278, 1888)\n\nÎn Rusia există încă o sectă religioasă, despre care nu s-a vorbită, aceea a „Nepomiţilor”. Toţi membrii cred, că sufletele merg de-a dreptul în rai, dacă au plătit de pe pământ taxa intrării. De curând, preşedintele acestei secte, care îşi are reşedinţa într-un sat de lângă Obrdjinsk, având, se vede, nevoie de bani, chemă pe toţi credincioşii mai bătrâni şi le zise: „Trebuie să știţi că mai sunt puţine locuri în rai pentru cei ce vor muri anul acesta. De aceea, vă invit să vă grăbiţi a plăti locuri, căci mai pe urmă n-o să mai găsiţi. Locurile sunt împărţite în două clase: întâia şi a doua. Pentru clasa întâi se plătesc 20 ruble, pentru a doua, numai 5. Sufletele cari au luat clasa întâi stau pe fotolii, cele ce au plătit clasa a doua şed pe niște taburete în faţa Dumnezeului veșnic”. Un ţăran bătrân, auzind invitarea preşedintelui, întrebă pe fiul său: „Ce zici, să cumpăr locul întâi sau al doilea? Nu cred că am să trăiesc până la anul”. „Ce să faci cu locul întâi? răspunse fiul. N-ai nici haine cum se cade. Mulţumește-te cu locul al doilea”. Şi fiindcă n-aveau nicio copeică în casă, băiatul se duse şi se băgă slugă pe jumătate de an la un nobil, luând 5 ruble, pe cari le dete tatălui său ca să-şi oprească loc în rai. Biletele nu sunt valabile decât pentru anul în care se află cumpărătorul; dacă se întâmpla de murea anul următor, atunci trebuia altă plată. Autorităţile au încercat zadarnic să stârpească secta „Nepomiţilor”, dar ea se mărește din ce în ce. Sectarilor li se promite raiul în schimbul unei bune plăţi, chiar când comit crime mari.\n\nDl Sapin din Limoges (Francia) publică următoarea notă, pentru susţinerea părerilor emise de consiliile generale: „Pagubele cauzate culturilor noastre se ridică la 300 milioane franci pe an; ele se măresc într-un ţinut unde păsările se împuţinează. Pentru ce dar atunci s-ar prăpădi cuiburile, s-ar chinui, s-ar lua sau s-ar omorî aceşti preţioşi servitori? Pentru ce li s-ar face rău în schimbul binelui ce ne aduc? Unele păsări sunt îndemânatice la prinderea insectelor pe frunze şi flori; altele le scot de sub scoarţă sau găuresc lemnul spre a le scoate. Ele prăpădesc astfel mii de omizi şi ouă de omizi, de larve, de fluturi, de muşte, de ţânţari, de lăcuste, de cărăbuşi, de viermi etc. Digestia acestor păsări este atât de uşoară, încât ele pot devora zilnic o cantitate de insecte egală cu greutatea corpului lor. Un singur piţigoi consumă mai mult de 300 mii ouă de fluturi în cursul unui an, îi trebuie 45 mii insecte pentru a crește puii săi şi scoate pui de două sau trei ori pe an. Alte păsări fac război şoarecilor, şerpilor, altele fac a dispărea corpurile moarte, a cărora putrezire ar fi funestă. Toate aceste păsări sunt pentru om, sub diferite titluri, preţioase ajutoare, aliaţi credincioşi. („Gazeta Transilvaniei”, LI, 276, 1888)\n\nÎn Rusia e interzis preoților de a umbla călare. Totodată, e obiceiul că, la trecerea vreunui arhiereu prin vreun sat, preotul e dator a-l întâmpina cu crucea în mână, dându-i-o spre a o săruta. Într-un sat din Basarabia, preotul muncea la câmp, când iată că zărește venind cu mare pompă episcopul, îndreptându-se spre sat, tras într-un echipagiu cu patru cai. Preotul calculând și văzând că pe jos îi va fi imposibil de a ajunge la biserică înaintea episcopului, încalecă un cal și o ia la fugă, întâmpinându-l în ușa bisericii pe episcop cu crucea în mână. Episcopul însă, după ce sărută crucea, îl întrebă: „De mult umblă preoţii călare?” „De când Iisus Hristos a început a umbla în căruță cu patru cai”, răspunse preotul. („Gazeta Transilvaniei”, XLIII, 95, 18, 1880)\n\nÎnainte cu câteva zile, a fost înmormântat la Paris un neguțător de poame. Ceremoniile religioase se săvârșiră în biserica „Sf. Augustin”, și conductul funebru ajunsese deja în cimitirul Saint Queen, când, deodată, unul din impiegaţii societății de pompe funebre strigă: „Mortul vorbește!” „Ești nebun ori beat”, îi răspunse un altul și începură deja a așeza coșciugul în groapă când, dintr-odată, toți cei de față auziră răspicat strigarea: „Ajutor! Ajutor! Pentru nu moment, toți erau înmărmuriţi de spaimă, dup-aceea însă scoaseră iarăși coșciugul afară si-l deschiseră. Precupețul era în viață! El, care se credea mort, a fost transportat în locuința sa și se zice că s-a recules atât de bine, încât însănătoșirea lui se aștepta cu siguranță. („Gazeta Transilvaniei”, XLIII, 92, 18, 1880)\n\nUn drum de fier pe gheață\n\nIarna din 1879-80 n-a fost grea numai pentru emisferul nostru; ea a fost resimțită și dincolo de Ocean. Fluviul Sf. Laurențiu, din America de Nord, a înghețat, și înghețarea lui a dat naștere unei întreprinderi pe cât de rare, pe atât de uimitoare. Este vorba de crearea unui drum de fier pe gheață. Credeţi că spunem povești? Ei bine, nu, e realitate, curată realitate. Mii de oameni au văzut acest drum, mii de oameni s-au servit de el. Această nouă cale ferată s-a inaugurat la 31 ianuarie 1880 în împrejurimile orașului Montreal (Canada), între Hochelaga și Longueuil. O mulţime imensă se adunase pe ambele țărmuri ale fluviului, ale cărui ape fuseră oprite de ghețuri. O locomotivă grea de 25.000 kilograme sta la bariera din Longueuil împodobită ca în zile de sărbătoare, cu drapele și oriflame; în urma ei veneau două vagoane de transport. La ora unsprezece, trenul se puse în mişcare. 1200 notabili burghezi canadieni luaseră loc în vagoane. Mulţimea scotea urale entuziaste. În mijlocul fluviului, făcură o scurtă stațiune, pentru a se fotografia trenul. Avem înainte-ne această vedere curioasă, precum și notițele date de „La gazette illustrée”, din care împrumutăm aceste detalii. Cât ținu frigul cel mare al iernii trecute, această linie ferată a servit în permanență între țărmii fluviului Sf. Laurențiu și s-a propus – în urma colosalului succes ce avu – ca întreprinderea să se reînnoiască de oricâte ori fluviul va îngheța. („Gazeta Transilvaniei”, XLIII, 91, 18, 1880)\n\nÎnainte cu câțiva ani încă era obiceiul ca fetele mai sărace, dar frumoase, care nu se puteau mărita în Anglia, să plece cu corăbiile în India, unde-și găseau mulțime de bărbaţi, din cauză că acolo se simțea mult lipsa de femei. Ele plecau singure și multe deodată, și orișicine lesne își poate închipui responsabilitatea căpitanului vaporului cu care mergeau, care trebuia să supravegheze fetele și să le păzească, în lunga lor călătorie, ca nu cumva să facă vreun roman de amor cu mateloții ori ceilalți funcţionari de pe corabie. În India, tinerele fete erau întâmpinate de sute de bărbaţi, care le luau cu asalt, și multe dintre curajoasele fete căpătau bărbaţi bogaţi, cu care, peste câțiva ani, se reîntorceau în țară. Se scrie acum că acest târg s-a trecut și el, deoarece acum sunt și în India atâtea fete, încât cele din Anglia nu mai au trecere acolo. („Amicul familiei”, Gherla, XIII, 20, 1889)\n\nUn sfârșit straniu a avut un proces de despărțire ce l-a intentat în Frankfurt o femeie bărbatului său, care o părăsise de câteva luni. Deoarece femeia nu știa unde se află bărbatu-său, l-a chemat la înfățișare pe calea publicităţii. Încă înainte de termenul înfățișării, sosi din Constantinopol o scrisoare, în care bărbatul îi împărtășea soției sale că s-a făcut mohamedan și o roagă să meargă la el ca să-i conducă căsnicia în calitate de cea „dintâi” femeie a lui. Deoarece în scrisoare erau alăturate și 600 de mărci, bani de călătorie, nevastă-sa nu se gândi mult timp, lăsă baltă procesul și plecă la Constantinopol. („Amicul familiei”, Gherla, XIII, 20, 1889)\n\nÎn urma atâtor concursuri de frumsețe femeieşti, un impresar din Viena căută a organiza un concurs de bărbaţi, care să fie judecaţi de un juriu compus numai din femei. Patru premii vor fi decernate: I. se va da celui mai frumos bărbat; II. aceluia care va avea mustața cea mai frumoasă; III. se va da aceluia care va avea nasul cel mai mare; IV. aceluia care va avea capul mai pleșuv. („Amicul familiei”, Gherla, XIII, 18, 1889)\n\nUn filozof indian, mare observator, a făcut următoarele observări asupra caracterului femeilor europene care locuiesc în India. După felul bărbaților ce iau, le cunoaște naţionalitatea. Iată cum rezumă clasificația: femeia ce alege un bărbat cu privirea francă și fața voioasă este fără îndoială o franceză. Nemțoaica caută un bărbat robust și plăcut. Dacă un om este liniștit, vrăjmaș al certurilor, îl alege o olandeză. Spaniola, din contră, caută un bărbat pe care să-l predomine voința de-a răzbuna insultele. Italianca se mulțumește cu leneșul, care visează. Rusoaica preferă compatrioţii, disprețuindu-i pe orientali ca barbari. Englezoaica își alege un bărbat ambițios, decis a izbuti prin toate mijloacele. Cât despre americance, ele se mărită cu oricine, fără să se intereseze de caracterul sau rangul soțului, fie acel bărbat bun sau rău, frumos sau olog. Principalul este să aibă bani. („Amicul familiei”, Gherla, XIII, 15, 1889)\n\nCu ce trebuie să semene femeia?\n\nIată, după o revistă englezească, trei lucruri cu care trebuie și nu trebuie să semene femeia: mai întâi, trebuie să semene cu melcul, care stă mereu în casă; dar nu trebuie, ca melcul, să-și pună pe ea tot ce are. Al doilea, trebuie să semene cu răsunetul sau ecoul, care vorbește numai după ce l-ai întrebat, dar nu trebuie, ca ecoul, să caute a avea cuvântul din urmă. Al treilea, trebuie să fie ca ceasornicul, de o exactitate și de-o regularitate desăvârșită, dar nu trebuie, ca ceasornicul, să fie zgomotoasă, ca să o audă toţi oamenii. („Amicul familiei”, Gherla, XIII, 16, 1889)\n\nÎn Camera legislativă a statului Kentucky s-a propus un proiect de lege ce tinde a interzice căsătoria oricărui individ idiot, a alienaţilor fără mijloace, a cerşetorilor, vagabonzilor, beţivilor, jucătorilor de profesie, condamnaţilor la închisoare pentru furt sau pentru crimă, precum şi a oricărui individ devenit, prin constituţie fizică, incapabil de a îndeplini convenabil datoriile conjugale Această interdicţie ar trebui să fie întinsă, după proiectul din chestiune, chiar şi asupra oricărei persoane înzestrate cu un caracter violent sau care, în timpul din urmă, ar fi fost într-o casă de prostituţie. („Amicul familiei”, Cluj, XIV, 16, 1890)\n\nUn doctor francez a făcut un raport în privinţa unei dame, pe care a observat-o mult timp şi care se bucură de curioasa facultate de-a putea mişca ochii independent unul de altul: pe când unul se mişcă la dreapta, celălalt la stânga, sau pe când unul se mişcă, celălalt stă pe loc. Ea spune că din copilărie făcea asemenea exerciţii oculare, şi prietenele petreceau uitându-se la aceste mişcări curioase. Femeia vede numai cu un ochi, iar cu celălalt, nu. În stare ordinară însă vede bine cu amândoi ochii. Acelaşi doctor spune că a asistat, la New York, la conferinţele unui naturalist, care se servea deodată de amândouă mâinile: pe când cu o mână făcea cu creta pe tablă partea dinainte a animalului, cu cealaltă făcea partea dinapoi. În sfârşit, doctorul mai citează cazul unei familii, în care membrii ei nu puteau face vreo mişcare cu o mână fără ca şi cealaltă să nu se mişte în acelaşi sens.\n\nProfesorul Nothnagel de la Facultatea de medicină din Viena a înfăţişat ascultătorilor săi un băiat de zece ani, din Pesta, slab şi bolnav de o boală care se iveşte rar la copii, anume învârtoşarea ficatului şi gălbinarea în grad mare. Tatăl copilului, care era de faţă, a rămas uimit când profesorul Nothnagel a spus că această boală e o urmare a băuturii peste măsură de alcool (spirt). Băiatul, adică, mărturisise că, încă de la vârsta de 4 ani, avea obiceiul, cu alţi doi fraţi, mai mari cu doi ani decât el, să deschidă pe ascuns dulapul şi să bea în fiecare zi cantităţi mărişoare de diferite lichioruri (rachiuri dulci) şi coniacuri (un fel de rachiu foarte tare), şi, afară de acesta, fiindcă era slab de constituţiune, mai căpăta de băut şi vin roşu. Medicul Nothnagel accentuă, cu acestă ocaziune, cât de stricăcioasă e pentru organismul copiilor băutura regulată de alcooluri şi ce greşită e părerea unor medici și laici că băuturile spirtoase ar avea vreo valoare, nesfiindu-se a da copiilor, pentru întărirea lor, vin şi bere ori chiar coniac. Experienţa a dovedit ca, până la vârsta de 14 ani, copiilor să nu li se dea băuturi spirtoase, nici cafea, ceai ori ciocoladă, ci să fie nutriţi cu lapte, apă şi altă hrană întăritoare şi să fie ţinuţi în aer bun şi proaspăt. Această procedură dietetică să fie urmată cu atât mai strict, cu cât azi, prin educaţiunea modernă, activitatea creierilor şi nervilor e foarte încordată, aşa că orice altă excitare a acestor organe trebuie să producă stări bolnăvicioase. („Amicul familiei”, Cluj, XIV, 15, 1890)\n\nLa Londra, s-a constituit un club al fetelor de măritat. Membre ale acestui club pot să fie fete în vârstă de 17-30 de ani. Fiecare dintre fete capătă o listă, în care sunt însemnate numele flăcăilor de însurat și scurte note despre caracterul lor, iar pre o listă sunt înşiraţi şarlatanii, cari caută a face specule cu însurătoarea, şi bărbaţii cari au mania de a se căsători de mai multe ori seu a ţine mai multe femei. („Amicul familiei”, Cluj, XIV, 21, 1890)\n\nOraşul Mattit din America a aranjat o petrecere pentru nişte scopuri filantropice. Mare furoare s-a produs prin aceea că damele şi domnişoarele aristocrate din oraş au primit propunerea ca să vândă şi sărutări. Preţul l-au redus foarte mult, deoarece pentru un sărutat nu se cereau decât 25 centime. Cu toate acestea, s-au adunat 2000 de dolari, fiind suma sărutărilor date de 8000. Vreo câţiva domni au cumpărat câte 50 de sărutări, luând pe rând toate buzele dulci. Foile americane află acest exemplu demn de imitat. („Amicul familiei”, Cluj, XIV, 21, 1890)\n\nFemeile române din Perivole (Macedonia) l-au bătut cum se cade pe trimisul episcopului grec, care mersese acolo spre a închide biserica, pentru că preotul local, românul Dimitrie Constantinescu, nu slujește în limba grecească, ci în cea românească. („Amicul familiei”, Cluj, XIV, 17, 1890)\n\nCu ocaziunea conferinţelor internaţionale ce s-au ţinut la Berlin, pentru a rezolva chestiunea lucrătorilor, doctorul Hensgen a atras atenţiunea celor în drept asupra întrebuinţării maşinii de cusut, care strică foarte mult sănătatea atât a bărbaţilor, cât şi a femeilor cari lucrează cu ea. Cu date câștigate prin lunga sa experienţă, el a arătat într-un articol de revistă cum femeile cari lucrează cu maşina sunt bolnăvicioase, nasc copii mai puţini şi mai slabi ca celelalte, după cum a arătat şi cât de mult acest fel de ocupaţiune împiedică circulaţia sângelui, face pe om să-şi piardă pofta de mâncare şi să ajungă cu timpul anemici. Interesantă este mai ales statistica, în care se arată cum fete vesele şi sănătoase, devenind cusătorese, cu timpul devin nervoase până la isterie. El a propus deci şi a rugat congresul să ia măsuri şi pentru reglementarea lucrării cu maşina de cusut. („Amicul familiei”, Cluj, XIV, 17, 1890)\n\nJaponezii cari au cercetat întâia dată Europa au trimis în patria lor o definiţie de tot ciudată a pianului. „Europeni – scriau ei în rapoartele lor – știu se stoarcă de la un animal mare, cu patru picioare, niște sunete de tot melodioase. Un bărbat, dar mai de multe ori o femeia, se aşază înaintea animalului şi, călcând pe coada lui şi lovindu-i dinţii albi cu degetele, l silesc să cânte cu voce foarte plăcută. („Amicul familiei”, Cluj, XIV, 17, 1890)\n\nNu de mult, sosi în Orei, pentru a petrece câtva timp, soţia unui comerciant rus cu fiica sa şi trase într-un hotel. Rugată să se înscrie în registrul străinilor, mama scrise după numele de familia următoarele: „Soţia unui comerciant din Dimitrovsk cu fiica sa nemăritată, Saşa (19 ani de etate), 10.000 ruble zestre, păr blond deschis, năsuc obraznic şi gropițe în cei doi obraji; defecte corporale ori alte semne caracteristice n-are”. („Amicul familiei”, Cluj, XIV, 17, 1890)\n\nDin Odessa se scrie că în Korsunca s-a întâmplat următorul caz: Un domn cu numele Marek Pokorecki intrase în biserică cu dra Losotov cu scopul ca să se cunune. Pe când tocmai îngenuncheară înaintea altarului, mirelui îi veni în minte că şi-a uitat acasă portofelul cu banii. Iute, îşi luă pălăria şi se duse la un vecin ca să împrumute bani. Mirele zăbovi ceva mai mult decât ar fi trebuit şi, din astă cauză, mireasă începu să devină îngrijorată şi să-şi piardă răbdarea. Observând acesta, un tânăr din apropierea miresei sări repede înaintea ei, spuse că-l cheamă Ştefan Palisczuk, că e proprietari de casă şi declară că el bucuros vrea să ţină locul mirelui. Mireasă se învoi bucuroasă, şi preotul, care nu observă aceasta schimbare, cunună tânăra pereche. Pe când cununia fu gata, iată că soseşte şi mirele cel dintâi. Era însă pre târziu. Văzând acesta că mireasă lui s-a cununat cu altul, îşi luă pălăria şi se întoarse către casă ca şi cum nu i-ar fi păsat. („Amicul familiei”, Cluj, XIV, 16, 1890)\n\nGrenaile, un literat din secolul al XVI-lea, impune într-o carte a sa, Atribute de frumseţe necesare femeilor, următoarele condiţiuni: 1) Se cere tinereţe, pentru că ea ne place şi la dobitoace; 2) O lungime de mijloc a corpului, nici prea mare, nici prea mică; 3) Embonpoint (pântece) cuvenit; 4) Proporţionalitatea membrelor; 5) Păr castaniu, moale şi buclat; 6) O piele delicată, prin care se văd mici vine albăstrii; 7) Culoare albă şi rumenă; 8) Frunte plană, senină; 9) Tâmple egale, necufundate; 10) Două sprâncene subţiri, neîmbinate; 11) Ochişori bruni, expresivi; 12) Nas plăcut şi ascuţit; 13) Obraji plini şi rumeni; 14) Un surâs graţios; 15) Buze de coral; 16) Gură mică; 17) Dinţi mici, albi ca laptele; 18) O respiraţie lină; 19) O voce dulce, plăcută; 20) O bărbie cu gropiţă, nu prea scoasă afară; 21) Urechi mici, rumene, nu prea depărtate de cap; 22) Un gât mic, alb ca fildeşul; 23) Un sân de alabastru); 24) Mâni pline, albe ca zăpada; 25) Degete cu desen elegant; 26) Mişcare graţioasă a mâinilor; 27) Mers uşor, plin de demnitate; 28) Figură destul de complezentă; 29) Unghii lucii, boltite, egale; 30) O piele delicată, cam tare, elastică; 31) Umor potrivit, bun; 32) Gust în îmbrăcăminte; 33) Lectură superficială; 34) Picioare mici, delicate; 35) Atenţiune; 35) O zestre echivalentă în bani încă nu strică nimic.\n\n Acest domn prea învăţat, din timpul perucilor, se potriveşte în pretenţiunile sale cu Lucian, care zice că de când se mişcă planeta noastră nu s-a văzut aci frumseţe perfectă, de aceea Apelles, vrând s-o zugrăvească pe Venus, a fost silit să adune 36 de fete frumoase şi a încorporat în productul său particularităţile frumoase ale fiecăreia din ele. („Albina Carpaților”, Sibiu, IV, 3, 1880, 47)\n\nÎntre diferitele obiceiuri caracteristice ale popoarelor de la sărbătorile Crăciunului, cel mai vechi, şi încă de origine păgână, este acela care domneşte în Rusia mare, guberniile Vladimir, Novgorod. În aceste regiuni se decide, în seara Crăciunului, pe cine a destinat providenţa să formeze o păreche. Părinţii fetelor şi feciorilor aleg mai întâi un loc potrivit, unde aprind lumînările pomului de Crăciun, şi aci fetele se aşază în şir pe o laviţă lungă, apoi se acoperă cu un văl des. Într-aceea, feciorii, adunaţi într-o casă vecină, capătă ştirea că a bătut ceasul alegerii şi intră în odaia unde se află fetele. Dacă alegerea ar fi încrezută, într-adevăr, numai sorţii, atunci întâmplarea ar da materia la multe drame de sat: dar vechiul obicei, astăzi, este numai o formă, şi tot feciorul ştie semnul după care să o recunoască pe aleasa sufletului său. Dacă, cu toate acestea, s-ar înşela, se poate răscumpăra cu un dar cuvenit. Iar părechile îndestulite cu alegerea aleargă la părinţii de faţă ca să le ceară binecuvântarea, schimbă inelele şi sărută icoana sfântă ce atârnă lângă uşă îndărătul candelei. Cu acesta, alegerea s-a îndeplinit, şi nunta va urma, desigur, în carnaval („Albina Carpaților”, Sibiu, IV, 7, 1880, 11)\n\nDe ce s-au împuţinat căsătoriile\n\nÎmpuţinarea căsătoriilor este un fapt constatat de statistică. S-au amintit o mulţime de cauze ale acestui fenomen. Unii au citat direcţiunea esenţial egoistă şi materialistă a epocii noastre, care alergă după plăceri zgomotoase şi şi-a pierdut simţul pentru bucuriile liniştite ale familiei. Alţii au considerat greutăţile de a-şi câştiga pâinea în ziua de astăzi şi pretențiunile exagerate ale femeilor în timpul nostru. S-a vorbit despre lucrul covârşitor, de o parte, iar de alta, despre clubul care ofere flăcăilor în ziua de astăzi un confort analog cu al familiei. Toate aceste explicări nu sunt îndestulătoare. Inamicul căsătoriei este o mică invenţjune, în aparinţă neînsemnată. „Aşa! acum nu mai avem lipsă să ne căsătorim!”, striga unul dintre holteii cei mai convinşi, când văzu acea invenţiune, ce constă într-un mic nasture de cămaşă care nu se mai coase, ci se pune într-o dublă gaură. Această exclamare a fost oul lui Columb, cheia mult căutată a enigmei. Într-adevăr, împuţinarea căsătoriilor datează de câteva zeci de ani, de la descoperirea acestui nasture. De când holteiul nu mai vine în poziţiunea crudă de a smulge din scrin o jumătate de duzină de cămăşi până găseşte una cu toţi nasturii, de atunci gândul holteismului şi-a pierdut partea înfiorătoare. Dacă vreodată statul va fi lipsit de recruţi, sau chiar se va stinge omenimea, cauza acestui rău va fi nasturele de cămaşă, care nu mai are nevoie de a fi cusut. („Albina Carpaților”, IV, 6, 1880, 95)\n\nDin New York se scrie: „Sunt câteva zile de când vaporul «Austria», venind de la New York, a adus, pe lângă alţi pasageri, şi şapte femei, membre ale unei secte religioase care se numeşte «Armata mântuirii!» Aceste femei sunt însoţite de un bărbat cu numele George Railton, care şi-a adăugat titlul de «High Commissioner». Dintre femei, care se pare că voiesc să-şi caute numai aci soldaţii lor, una îşi dă rangul de căpitan, celelalte sunt locotenenţii ei. Ele poartă rochii albastre şi pălării Derby; pe panglica pălăriei este tipărit: «Salvation Army” (Armata mântuirii). Şi High Comissionerul are uniformă albastră. El poartă un steag albastru şi roşu, în mijlocul căruia apare un soare de aur. Această sectă s-a întemeiat în anul 1865, pe timpul când predicatorul metodist William Booth predica în Londra învăţătura că mijloacele întrebuinţate până acum nu sunt de ajuns, pentru a îndupleca omenii la un mod de viaţă plăcut lui Dumnezeu, şi că lucrul ar trebui început altfel. El se înconjură cu o ceată de omeni de aceeaşi părere, şi îmbrăcaţi în uniforme albastre şi cu steaguri albastre în mâni paradară prin Londra, ţinură adunări pentru rugăciuni pe locuri publice, în teatre şi săli de concert. Ei pretind că au convertit cu mult mai mult de 3.000 de persoane. Cu toate acestea, «Armata mântuirii» nu va putea dura mult”. („Albina Carpaților”, Sibiu, IV, 13, 1879, 208)\n\nÎn Englitera s-a inventat un aparat ingenios, destinat a face mari economii în serviciul poștei. Acest aparat este aşezat în birourile de poştă, în gări, la Bursă şi în celelalte locuri publice din Londra. Aparatul este un fel de pupitru cu două sertare: într-unul se ţin cărți poștale, în celelalte, plicuri cu timbru. Este de ajuns d-a pune un penny într-o mică gaură d-asupra sertarului cu carte, pentru ca îndată să iasă o cartă, şi doi penny în celălalt sertar, pentru ca acesta să scoată afară un plic. Pentru a nu se pune în aceste sertare nasturi în loc de monedă, pupitrele sunt aşezate astfel încât să poată fi observate de supraveghetorii sălilor.\n\nE știut că regele Italiei, Umberto, e un foarte cruţător cap de familie. Despre economia regelui, se comunică din Roma un nou caz interesant. La sfârşitul fiecărui an, regele obișnuiește a socoti toate cheltuielile casei. La socoteala din urmă a observat că, pentru desert, să spezează prea mult. După o cercetare mai conștiincioasă, a ieşit la iveală că pentru fragi prea mult se spezează şi că regina Margareta a dispus ca, în toate zilele, fără să ţină seama de anotimpuri, să i se aducă o farfurie mare de fragi. Regele, necunoscând această pasiune a reginei, a cerut desluşiri în această privinţă de la regină şi află că regina niciodată n-a cerut fragi. Regele îndată a dispus o investigare, în urma căreia au fost demisionaţi mai mulţi funcţionari de curte.\n\nVestitul profesor din Berlin nu numai prin știinţă, ci şi prin distracţiunea lui şi-a făcut renume. Pentru ilustrarea distracţiei sale, ziarele din Berlin scriu următoarele: „Mommsen, într-o zi, a părăsit universitatea adâncit în gânduri. În colțul unei străzi, plânsetul unui băiat de 5-6 ani l-a deşteptat din visările sale. Mommsen, care şi el are o duzină de băieţi, se apropie de băiat, ai cărui ochi erau scăldaţi în lacrimi, aşa că nici nu văzu nimica. «Ce ai, băiete? întrebă învăţatul.» «M-am rătăcit, nu știu să merg acasă.» «Unde şezi?» «Nu știu strada.» «Dar știi cum îl cheamă pe tatăl tău?» „M-M-Mommsen!», zise băiatul plângând”. N-au fost de lipsă explicări mai detailate, numele Mommsen aşa sunet armonios avu pentru urechile învăţatului distras, încât în băiatul rătăcit şi-a cunoscut pe fiul său cel mai mic. Revedere îmbucurătoare, tată şi fiu s-au dusă împreună acasă. („Gazeta Transilvaniei”, XLVIII, 288, 1885)\n\nDin Paris se scrie că, deunăzi, tânărul fabricant de mătăsuri Bernard îşi serba cununia sa cu dşoara Lidia Dubois, în vârstă de 18 ani. Între cununie şi prânzul festiv, se vorbi tânărul soț cu mireasa sa să viziteze amândoi pe tatăl lui, care se afla de zece ani singur într-o celulă din institutul de nebuni. Mireasa se învoi, şi când ajunseră la bătrânul Bernard, îi asigură păzitoarea că bătrânul e cu totul liniştit şi, desigur, se va bucura văzându-şi rudele, deoarece el de săptămâni de zile istorisește despre nuntă. Tânăra păreche intră în celulă şi, când mireasa scoase din buzunarul ei zaharicalele ce i le adusese, nebunul strigă deodată: „Tu eşti ursitoarea cea rea care m-a exilat aici!”, apoi sări ca o fiară sălbatică asupra nenorocitei, începu s-o sugrume, pe când cu dinţii îi sfâşia trupul. La zgomotul ce se născu, alergară din toate părţile oamenii şi o scăpară din mâinile lui, după ce ea îşi pierduse cunoștinţa. Mireasa, în urma iritaţiunii, fu apucată de convulsiuni şi după câteva ore muri. („Gazeta Transilvaniei”, XLVIII, 286, 1885)\n\nCum că trupele bulgare au fost însufleţite prin eroismul prinţului Alexandru este cunoscut. E surprinzător însă când aflăm că la ridicarea curajului a contribuit mult o tânără damă, care a făcut întreaga expediţiune în uniformă de locotenent. Această încântătoare locotenent, cu faţa ca laptele, cu ochi mari, albaştri, şi cu o superbă talie este o frumoasă berlineză, şi cercurile de frunte ale oraşului imperial de la Spree poate că nu au uitat-o încă pe încântătoarea Aneta, căreia, odată, sublocotenentul Alexandru de Battenberg îi făcea curte şi care, când acesta fu ales principe, îi urmă lui la Sofia, renunţând la angajamentul ce-l luase la un teatru din Berlin. De când blonda berlineză s-a distins în contra sârbilor, toate damele din Sofia o stimează, şi bărbaţii o găsesc mai frumoasă. Se şi numește fecioara d’Orléans a Bulgariei. („Gazeta Transilvaniei”, XLVIII, 286, 1885)\n\nLouise Marteau, fata frumoasă a unui comerciant, a cetit, la 15 mai, un anunţ într-o foaie, prin care se caută o tânără fată ca cusătoreasă. Fata, umblând după persoana care caută o cusătoreasă, a aflat că o doamnă din societatea înaltă ar avea lipsă mare de ea. Fata lucră vreo 4 săptămâni. Într-o zi, văzu doi tineri în odaia laterală. Nu mult după aceasta, doamna i-a dat un pahar de lichior, de la care a cuprins-o un somn greu. Când s-a trezit, s-a aflat într-un palat din Milano, ca prizonieră a unui conte tânăr. Contele era unul din cei doi tineri pe cari Louise i-a văzut în Paris în ziua când a băut lichiorul. De atunci, au păzit-o cu stricteţă şi numai acum, înainte de Crăciun – când contele s-a dusă afară să-i cumpere vreun dar de Crăciun –, şi-a găsit ocaziune fata ca să fugă. Îndată s-a dus la Paris şi a făcut încunoștințare tribunalului despre această istorie romantică. („Gazeta Transilvaniei”, XLVIII, 284, 1885)\n\nO tânără văduvă avusese trei bărbaţi şi numai de un an îl îngropase p-al treilea. Timpul doliului trecuse şi durerea pentru scumpii răposați se uşurase foarte mult. Când iată că văduva se-ntâlnește cu un căpitan de corabie, o veche dragoste a ei. El o însoţi la preumblare şi drumul îi duse la cimitir, acolo unde cei trei bărbaţi se odihneau în pace unul lângă altul sub mormintele cele verzi. „Privește, Enrik, zise ea cătră însoţitorul său, zâmbind cu mâhnire şi arătând cu mâna cele trei morminte, tu încă ai putea să zaci acum în rândul acestor morminte, dacă acum treisprezece ani ai fi avut mai mult curaj!” („Gazeta Transilvaniei”, XLVIII, 276, 1885)\n\nDin Haga, se scrie cătră „Köln. Volksztg.”: „Un strângător de zdrenţe din învecinatul Wehringshausen are un măgar, care de mulţi ani şi-a împlinit cu seriozitate şi cu demnitate datoria sa ca trăgaci la car. În timpul din urmă, se observă că urechiatul nu mai e tocmai sigur în mişcările sale, şi, după o minuţioasă vizitare, se dovedi că bietul măgar devenise miop (scurt de vedere). Stăpânu-său nu se gândi mult şi procură măgarului niște ochelari, pe cari acum îi portă pe nas tot cu atâta mândrie ca şi pricepere. Miopia s-a înlăturat. Acest măgar cu ochelari nu e minciună, ceea ce anume se accentuează. („Gazeta Transilvaniei”, XLVIII, 276, 1885)\n\nVoltaire istorisește următoarea anecdotă: „Între darurile de mireasă ce le-a oferit regele Alfonso soţiei sale celei dintâi se afla un inel cu un frumos mărgăritar negru între diamante. Regina Mercedes îl purtă până în ora morţii sale. Don Alfonso dărui apoi inelul surorii sale, infantei Pilar, care, asemenea, nu se despărţi niciodată de el. După moartea ei, tânărul rege îşi luă îndărăt inelul şi-l purtă ca aducere-aminte de cele două răposate. Regina Christina, scoțându-l din degetul răposatului ei soţ, se gândi ca oare să poarte ea inelul sau să-l păstreze într-o cutie (casetă) de giuvaere. În fine, se hotărî pentru cea din urmă”. („Gazeta Transilvaniei”, XLVIII, 271, 1885)\n\nNecredinţa unei femei de 80 de ani\n\nÎn Via Graciosa trăiau doi oameni, cununaţi de cel puţin 60 de ani. El, domnul Checco, era de 25 de ani când o duse la altar pe Signora Tutta, care intra chiar în al 20-lea an. Ei trăiră șaizeci de ani în pace şi în dragoste, fără să se necăjească vreodată unul pe altul. Şi acuma, când Checco era de 85 de ani, şi Signora Tutta de 80 ani, şarpele gloriei se vârî între dânșii, luând chipul şi făptura lui Signor Gigi, ce sta într-o casă de lângă ei şi care le turbură idila vieţii lor. Signor Gigi, care – spun gurile rele – a fost şi în institute de nebuni, începuse a arunca de la o vreme ochiri mai dulci bătrânei Tutta, şi, apoi, știut este că bătrânii ajung de multe ori în mintea copiilor. Tutta se amoreză până după urechi de galantul său vecin. Tot gurile rele mai spun că ea îl primi de mai multe ori în casa sa, când lipsea bărbatu-său. Ba, un prieten spuse despre aste întâmplări şi lui Checco, care se mâhni tare şi se hotărî să pună capăt necinstei ce-i făcea femeia sa. El se întoarse odată pe la amiaz acasă şi găsi pe Signor Gigi la picioarele Signorei Tutta. Turbat de mânie, amăgitul Checco se aruncă asupra nemernicilor amanţi, dar Tutta, în loc să se roage de iertare, puse mâna pe o botină şi – ajutându-o şi Gigi – se puse a învăţa pe bătrânul cum trebuie să respecte gingăşia sentimentelor, cărându-i lovituri peste lovituri în cap. Checco fu dus la spital aproape mort. Amanţii, aşa de gingaşi, au fost arestaţi, şi acum se ţin pertractări judecătorești! Mai zică acum cineva că inimile bătrânilor se vestejesc! („Gazeta Transilvaniei”, XLVII, 133, 1884)\n\nCharivari publică o anecdotă interesantă despre Liszt. Liszt a făcută în 1835 o excursiune artistică în Franţa. Artistul a anunţat un concert într-un oraş din provinţă, ai cărui locuitori însă se pricepeau mai bine la fierberea de rachiu decât la muzică. Astfel, s-a întâmplat lucru de necrezut că, în sala de concert, a apărut un public de numai 7 persoane. Cu un surâs dureros, se sui Liszt pe scenă şi, închinându-se înaintea publicului, zise: „Domnilor şi doamnelor! Prezenţa d-voastră este foarte măgulitoare pentru mine. Dar sala aceasta e nepotrivită şi-ţi vine să te îneci în ea. Deci dacă poftiţi, voi să lase să-mi aducă clavirul la mine acasă, unde, fiind numai noi, voi putea ezecuta programa statorită în cea mai mare comoditate”. Propunerea aceasta s-a primit, şi Liszt nu numai că i-a desfătat pe cei 7 ascultători ai săi cu ezecutarea sa artistică, ci, după sfârşitul concertului, i-a invitat şi la cină, de la care n-a lipsit nici şampania. În ziua următoare, sala concertului eră plină de nu încăpea lumea. („Gazeta Transilvaniei”, XLVII, 133, 1884)\n\nÎn apropierea comunei Iászó-Mindszent din comit. Torna, un pădurar a dat, în 3 1.c., peste trei urşi. Curajosul pădurar țintește iute şi nimerește pe unul dintre ei. Ursul cade la pământ, iar ceilalţi doi au dispărut prin tufiş. Pădurarul, spre mai mare siguranţă, mai trage o dată în ursul ce zăcea pe pământ şi grăbește să aducă niște cărbunari, care nu departe de locul incidentului făceau cărbuni, ca cu ajutorul lor să transporte ursul împuşcat. Peste puţin timp, se reîntoarse însoţit de cinci cărbunari la tufişul unde zăcea ursul. Ursul numaidecât sare în sus. Cărbunarii o iau la fugă mâncând pământul. Curajosul pădurar mai trage două focuri în animalul rănit de moarte. Atunci, ursul, cu o mânie turbată, se repede asupra pădurarului. Se începe o luptă crâncenă, desperată, între pădurar şi fiara sălbatică. Ursul sfâşie carnea de pe ambele braţe şi de pe piciorul drept ale pădurarului. În această fatală poziţiune, îi veni câinele în ajutor. Acesta prinse pe urs de gât, şi ursul fu silit pentru moment să lase jertfa din gheare. Pădurarul, care-şi păstrase prezenţa, l-a străpuns de câteva ori cu cuţitul, şi ursul s-a întins fără răsuflare pe pământ. Pădurarul se află acum sub îngrijire medicală şi-i pare rău că, deocamdată, nu poate să stingă viaţa şi celorlalţi doi urşi. („Gazeta Transilvaniei”, XLVII, 133, 1884)\n\nUn uriaș în Opera din Viena\n\nUn ziar din Viena scrie următoarele: „Afişurile de la Opera Curţii din Viena gem de personaje mici-mărunte; nu e minune deci dacă publicul admiră pe cei ce în adevăr sunt mari, chiar şi dacă nu au în teatru decât rol pasiv. Cei ce au cercetat ieri reprezentaţiunea teatrală s-au împărtăşit de rara norocire de a putea vedea şi admira pe cel mai mare dintre toți muritorii. El într-o lojă din parter şedea, sau mai bine zis era tupilat, şi la scenele mai interesante îşi scotea capul din lojă şi ajungea cu creştetul foarte aproape de lămpile din primul etaj. Necunoscutul uriaş este din Boemia, dar nu face negoţ cu statura sa uriaşă. El a fostă invitat să intre şi după culise, şi câteva balerine isteţe, cu mare iuţeală, i se suiră pe umeri. Străinul se bucură mult de producţiunile balerinelor şi se zice că, plecând de pe bină, a dus cu sine două dame tinere în buzunarele vestei sale. („Gazeta Transilvaniei”, XLVII, 132, 1884)\n\nCitim în „Unirea” din Târgovişte: „Preotul Ioan Ghiţă Popescu, deşi de curând preoţit, totuşi păstorește turma sa cu ciomagul. În una din lunile trecute a spart capul mamei sale, pe care mai adesea obișnuiește a o bate; această fiască dragoste o aplică şi asupra tatălui său. Mai zilele trecute, în cârciuma lui Stan Mortoiu, apucându-se la ceartă cu Ghiţă Stan Degeratu, i-a tras o păstorească bătaie, încât l-a umplut de sânge, rupându-i hainele şi umbrela. După Sf. Petru, ducându-se la cârciuma lui Ioniţă George Vasilescu, s-a apucat de ceartă cu acest cârciumar. În urmă, ajutat de colegul său, preotul Marin Ionescu, i-a dat o ţapănă blagoslovenie, smulgându-i părul, şi, târându-l bine pe jos, după ce l-a lăsat, apoi s-a pus cu bolovani să-i bombardeze uşa şi ferestrele. Când e întrebat de cineva tânărul păstor că poate să i se întâmple ceva tot făcând astfel de buclucuri, el răspunde: «Ei, ce o să-mi facă mai mult decât să-mi ia popia? şi atunci îţi vedea voi pe dracu, că am să mă fac primar şi am să vă bag în draci cu bătăile»”. Să ferească Dumnezeu pe popor de asemeni păstori-bătăuşi. („Gazeta Transilvaniei”, XLVII, 125, 1884)\n\nÎntr-o societate aristocratică din Londra, oarecine povestește următoarea aventură: „Vara trecută am petrecut-o la o liniştită şi vestită baie de mare. De comun, din luntriţă săream în mare, şi luntraşul mă ducea la o depărtare de câţiva yarzi de mal, acolo apoi mă dezbrăcam de multele mele haine şi-mi îmbrăcam puţinele veștminte cari formează costumul omului ce se scaldă. Câteva zile îmi urmai acest obicei neconturbat. Dar într-o frumoasă după-amiază, pe când jucam în cărţi cu preotul din comuna vecină, acesta îmi spune că în evlavioasa sa turmă se află şi două d-şoare majorene, a căror casă e situată pe ţărmul mării, adecă foarte aproape de locul unde eu obișnuiam a mă scălda. Excursiunile mele le cauzau zilnic torturi sufletești, şi ele şi-au plâns preotului necazul. Ca să le aducă mângâiere, bunul preot m-a rugat să nu mai chinuiesc evlavioasele-i fiice sufletești. I-am promis că voi merge cu câteva sute de yarzi mai departe în mare. Preotul s-a mulțumit şi se crede sigur că damele, de aci înainte, nu vor mai avea cauză de a se plânge. În ziua viitoare, apoi, preotul, cu un surâs sarcastic, îmi spuse că sfiicioasele dame încă şi acuma se plâng că încă tot mă pot vedea în defectuosul meu costum de scaldă cu ajutorul unor bune ocheane. („Gazeta Transilvaniei”, XLVII, 124, 1884)\n\nCântăreţul Barth cercetă odată pe Beethoven şi între altele îl întrebă ce-a mai compus. Arătându-i un manuscript, vestitul compozitor zise: „Iată ce-am scris, dar nu-i bun decât de foc. Are să ardă bine. Stai să vezi!” Barth, înspăimântat de intenţiunea compozitorului, puse mâna pe hârtia de note şi i-o smulse cu putere, apoi se rugă domol să-l lase să cânte puţin la pian compoziţia. Beethoven se învoi, şi Barth se puse la pian. Melodia începu şi era aşa de dulce la auz, încât şi năcăjitul compozitor prinse a se înveseli, iar când Barth sfârşi, pătruns de entuziasm şi fericire, Beethoven se apropie şi, luând manuscriptul, zise: „Nu, dragul meu, aşa ceva nu se dă pradă focului”. Şi, în acest chip, se mântui de pierire strălucita compoziţiune Adelaida. („Gazeta Transilvaniei”, XLVII, 122, 1884)\n\nOmul care a trăit în trei veacuri\n\nÎn anul mântuirii 1685 muri în Londra un bătrân ce avea nici mai mult, nici mai puţin decât 152 de ani şi încă 9 luni pe deasupra. Minunatul bătrân se numea Tom Parr. Se născuse pe moşiile contelui Arundel, trăise cumpătat, lungindu-şi în acest chip traiul. Păcate din fire nu avea bătrânul decât numai unul: dragostea, arz-o focul! Când era de 88 de ani se însură întâia oară şi-şi luă de nevastă o fetiţă s-o sorbi cu ochii. Trăi cu ea în pace şi bine 32 de ani, şi după ce muri, se însură iarăși bătrânul de 120 de ani. Nu-i plăcea văduvia. Şi apoi, lucru naibii, şi a doua nevastă îi plăcea să moară, parcă nu era el cel mai bătrân între toţi. Când era de 130 de ani, Tom îmblătea încă grâu şi era tare harnic. Mai târziu, îşi pierdu vederea şi fu adus la stăpânu-său, în Londra, unde-l întâlni şi pe el moartea. Parr a trăit în trei veacuri: 17 ani în veacul al 15-lea, al 16-lea veac întreg şi 35 de ani într-al 17-lea veac. Iar după împărţeala noastră a istoriei s-a născut în Evul Mediu, cu un deceniu înainte de descoperirea Americii, şi a murit în evul nou. Câte întâmplări nu a văzut Toma rostogolindu-se de-odată cu vremea pe dinaintea ochilor săi! („Gazeta Transilvaniei”, XLVII, 117, 1884)\n\n„Foiţa Vienei” din 11 iulie 1785 scrie că în vara acelui an a murit, în Graz, un om care era cunoscut şi vestit în toată lumea sub numele de „tatăl pisicilor”. Casa lui era un sigur azil pentru toate pisicile: bătrâne, tinere, cu stăpân şi fără de stăpân. Cincizeci până la optzeci se aflau totdeauna într-însa. „Tata” nu se mulţămea însă numai cu îngrijirea pisicilor sale, ci mergea şi în alte case şi le ducea hrană. De altfel, bietul om nu avea inima, mâna şi punga deschisă numai pentru patrupezii săi prieteni, ci şi pentru semenii săi. Când – la moarte – fu scos trupul său pe uşă, toate pisicile s-au urcat pe ferestre, să privească de acolo conductul stăpânului şi îngrijitorului lor iubit şi bun. Fiul şi moştenitorul lui nu fu aşa evlavios precum era tată-său, şi după moartea acestuia nimici repede colonia pisicilor din casele sale. Încă ceva: la 1797, iubitorii prieteni ai pisicilor suferiră în Viena o grea lovitură. Se ivise adecă o epidemie – nu ca cea din Toulon – între pisici, care se pronunţă mai cu putere în luna lui noiembrie, dar care se sfârşi deodată cu anul. În această nefericită epidemie, pisicile se posomorau fără de veste şi îşi pierdeau pofta de mâncare. În Viena căzură jertfă epidemiei 400 de pisici, şi din Copenhaga, Dresda şi Lipsca încă se anunţase ivirea ei. Ce pagină posomorâtă şi cu amar şi lacrimi scrisă în istoria pisicilor! („Gazeta Transilvaniei”, XLVII, 112, 1884)\n\nDespre acest concurs am pomenit şi noi într-unul din numerii trecuţi. Să mai zicem o vorbă de el. Numărul concurenţilor n-a fost – după cum se credea – neînsemnat. Între ei se înşiră şi un cavaler de Seyfried, precum şi Carol Selinger, cari au studiat meseria lor la Willenbacher, călăul Vienei. Selinger s-a şi supus unei probe făcute în Bosnia la Dolnj-Tuzla. El fu chemat adecă să spânzure pe criminalul Iovo Wilic, pe care faptele rele l-au dus pe calea furcilor. Willenbacher, funcţionând ca comisar, trimis acolo din partea stăpânirii, lăudă dibăcia şi priceperea şcolarului său, iar în testimoniul scris de preşedintele tribunalului din Dolnj-Tuzla, să puse lămurit că Selinger a săvârşit uciderea „cu îndemânarea ce se aştepta de la el şi în chipul cel mai uman!” („Gazeta Transilvaniei”, XLVII, 106, 1884)\n\nOmul cu două nume și cu două muieri\n\nÎnainte cu trei ani, a făcut mare senzație fuga antreprenorului de anunțuri mobile din Budapesta, Hartman Alois. Poliția a căutat luni întregi după dânsul prin America, unde s-a știut că a fugit, dar în zadar, nu au dat de el. Lumea l-a uitat. Soția lui din Budapesta a mai primit de la el câteva epistole din America, încetul cu încetul au încetat însă epistolele și lumea nu a mai știut nimic de dânsul. Acum câteva zile, la familia Marcus, mare proprietar în apropiere de Loșonț, în aparență fără niciun motiv, s-a strangulat crescătorul copiilor respectivei familii, cunoscut sub numele Gelleri Ignaț. Familia a îngrijit de îngropăciune și i-a pus, drept recunoștință, și un monument la căpătâi. Iată însă că vine într-o zi o femeie din Loșonț și spune că dânsa și-a văzut, zilele trecute, bărbatul pe străzi, bărbatul care o părăsise pe dânsa înainte cu 7 ani. De atunci nu a mai știut de el, până acum când l-a văzut. Familia nu a crezut dintr-odată. Au depeșat la o soră a lui Gelleri, la Budapesta, care îl cerceta des la moșie. Când a sosit aceasta, scena a devenit dramatică. Ambele soții erau soțiile legitime ale defunctului. Încurcăturile s-au pornit din acest punct și curg acum lanț. Sunt o grămadă de copii. Poliția s-a pus din nou pe muncă, să descopere pe baza căror documente a fost căsătorit Hartman-Gelleri a doua oară. Cauza sinuciderii însă e ușor de explicat. Se temea de răzbunarea soției părăsite. („Drapelul”, IX, 23, 1909)\n\nSă nu se sparie lumea, nu e vorba de noi. Nu, la noi înfloresc încă chefurile cu muzică țigănească. E vorba de Francia, unde s-a hotărât ca în localurile publice să nu mai cânte decât muzicieni francezi. Localurile unde vor cânta tarafuri de țigani vor fi puse sub boicot. Se anunță deja de pe acum că o serie întreagă de „bănzi” și-au luat catrafusele din Francia. Deci încă o nuanță romantică, ce va apune mereu de pe orizontul real al timpului modern. (ibidem)\n\nDe când cu memorabila bătaie a deputaților în Zagreb, liniștea nu mai vrea să se pogoare în orașul lui Iellasich. Noapte de noapte, cete de combatanți dau formale bătălii pe străzile întunecate, spărgându-și reciproc ferestrele bărbaților lor conducători. Poliția intervine și n-ar cam interveni, căci ei îi convine treaba de minune. Doar se freacă frații între ei, și carul banului Rauch își vede de drum înainte. După ciocnirile de joi seara, când salve formale de revolver au îngrozit locuitorii, poliția s-a hotărât să pășească mai energic. Sunt o sumedenie de morți și răniți. („Drapelul”, IX, 24, 1909, 3)\n\nZilele trecute a murit, în apropiata comună Belinț, soția chiaburului țăran D. Cărăbaș. Înainte de moarte, a făcut următoarele donațiuni: a testat câte 200 cor. zestre la șase fete sărace, dar harnice din comună, și 2000 cor. bisericii. Se spune că și vrednicul ei soț ar fi făcut aceleași dispozițiuni, dar cu privire la feciori. Suflet nobil a lucit în țăranca aceea harnică. Pomenirea ei va rămânea mult timp în memorie. („Drapelul”, IX, 44, 1909, 3)\n\nTribunalul interior al Teatrului „Schauspielhaus” din Berlin l-a judecat pe actorul Ernest Schrott la 50 de mărci pedeapsă, pentru că, fiind pe scenă în cursul reprezentării piesei D-a străină, a căscat de trei ori. Bietul actor a apelat, dar apelația i s-a respins, pe motiv că dreptul de a căsca în decursul reprezentațiilor teatrale revine numai publicului privitor. Actorilor nu le e permis a căsca, fie piesa cât de accesibilă pentru acest lucru. („Drapelul”, IX, 1909)\n\nÎn comuna Dărmănești, România, a încetat din viață Simion Mazâlu, în etate de 125 de ani. Înainte însă de a-și da sfârșitul, el a mărturisit o crimă monstruoasă, făptuită de el acum 100 de ani. La etatea de 26 de ani fiind în relații intime cu o fată de care voia cu orice preț să scape, întâlnind-o în lunca Răchițiș, dintre satul Poiana și frontiera ungară, a omorât-o și, spre a nu se afla de îngrozitoarea lui faptă, a aruncat cadavrul pe un foc de nuiele, care a carbonizat-o complet. Apoi, criminalul a amestecat cenușa din corpul ei în nutrețul oilor. („Drapelul”, IX, 45, 1909, 3)\n\nLa Pâncota, în Arad, s-a deschis, cu 1 septembrie, întâia școală pentru țigani. Sunt înscriși – adică au fost înscriși cu forța, că de bună voie n-ai prins un țigan – vreo 50 de puradei. Nostim trebuie să fie aspectul școlii. Să vezi atâta grangur adunat la un loc, cum șed cu ochii veșnic la ferești din dosul cărora îi ispitește… libertatea. Regulamentul de învățământ încă trebuie să fie nostim. Din religie, se va propune îndeosebi porunca a opta: să nu furi! Din limbi, afară de limba hoților, toate celelalte. Astronomia li se va propune numai pentru a-i deda să nu mai nege și stelele de pe cer. Ș.a.m.d. Recomandăm învățătorului să poarte grijă de buzunare. („Drapelul”, IX, 92, 1909, 3)\n\nOrașul St. Petersburg e în mare fierbere. Un necunoscut atacă fetele frumoase și le spintecă. Până acum are deja trei victime. Toate reșerșele poliției au rămas zadarnice. Făptuitorul bestial nu a putut fi prins. Groaza e atât de mare, încât nicio fată frumoasă nu mai cutează să se arate pe stradă. În schimb însă, toate urâtele paradează fără frică. Dar în lipsa celor frumoase, sunt căutate și acestea. („Drapelul”, IX, 102, 1909, 3)\n\nPasanții care au fost pe străzile Lugojului joi seara, la 8:30, au fost martorii unui fenomen natural curios. Pe partea sud-vestică a bolții cerești, a început să alunece în neant un meteor. Imediat, la început, s-a fixat pentru un moment în loc, apoi a descris un cerc complet și a dispărut. Fenomenul n-a durat poate nici 8-10 secunde. A fost însă de o admirabilă frumusețe. Cum se explică schimbarea planului?? („Drapelul”, IX, 132, 1909, 3)\n\nJabăr e comună renumită în tot aretul Lugojului pe urma taurilor. Acum, o altă senzație, mai mare, amenință a perverti gloria de până acum. Anume, la un proprietar de acolo s-a sălășluit un inginer, care lucrează cu zor la construirea unei mașini de zburat. Un martor ocular, care a avut ocazia să vadă mașina, spune minuni. Peste două-trei săptămâni, mașina va fi gata. Suntem informați că și comitatul nostru se interesează de această senzațională afacere ce are loc în Jabăr. („Drapelul”, IX, 133, 1909, 3)\n\nSâmbătă, prima zi de Crăciunul gregorian, dimineața, între orele 8 și 9, s-a putut vedea în Lugoj un admirabil curcubeu, care arcuia emisfera vestică a cerului în plină pompă, parcă am fi în dricul verii. După curcubeu n-a urmat însă senin, ci, înnorându-se, din nou a pornit o drăguță de ploaie, care a stricat pe deplin cheful cocoanelor, care, la promenada de amiază, voiau să-și arate noile blănuri de iarnă și giganticele ciubere… pardon! pălării de modă. Constatăm acest fenomen pentru aceia care tind la unificarea calendarului. Tot e mai bun calendarul nostru, cel românesc, decât cel gregorian, conform căruia plouă la Crăciun și ninge la… Paști. Au știut bătrânii noștri ce fac când au întârziat cu calendarul. („Drapelul”, IX, 135, 1909, 3)\n\nÎn America înflorește un stat original fondat și care este dirijat de William R. George. „George republican junior” – astfel e titlul său oficial – e una din cele mai mici puteri de pe pământ, nu posedă decât 100 de hectare de pământ și 12 case. Dar are un drapel, un cântec național și o serbare națională, care e celebrată în ziua de 10 iulie, data fondării republicii. Cetățenii republicii sunt în vârstă de la 6 până la 18 ani. Ei sunt originari din cartierele sărace din New York. Conducerea morală și materială a republicii îi absoarbe în întregime, astfel că poliția lor are cea mai bună organizare din lume. Iată, într-adevăr, o republică ideală! („Gazeta Transilvaniei”, Brașov, LXIII, 97, 1900, 3)\n\nUn domn, W. Carter, care trăiește într-un suburbiu din Londra, a citat deunăzi pe vecina sa înaintea tribunalului, ca să i se interzică prin sentință judecătorească de-a mai cânta. Judele a găsit cererea prea exagerată și a întrebat pe damă dacă cântă mult. „O oră dimineața și o oră seara”, răspunse ea. „Numai două ore – zise judele –, acesta nu este motiv pentru pâră.” Sărmanul Carter, care cunoștea torturile și chinul acestor două ore din propria experiență, digestiunea conturbată, atacurile de nervi ș.a., afirmă că judele nu poate da o judecată dreaptă până ce nu va auzi cu urechile lui proprii așa-numita cântare a damei, și de aceea acuzata trebuie să cânte de probă. Dama, care, ca multe altele, se amăgea cumplit asupra artei sale de a cânta, a fost gata să cânte o arie. Abia a scos însă cele dintâi tacte din gură, și judele căpătă, pe scaunul pe care ședea, un tremurici așa de tare, încât o întrerupse pe cântăreață cu gesturi disperate, strigând: „Destul, destul, cauza e decisă!” Damei i-a interzis de a mai cânta. („Gazeta Transilvaniei”, Brașov, LXI, 287, 1898)\n\nUn mijloc de-a te îmbăta fără să bei\n\nMedicii americani, în anii din urmă, au constatat curiosul fapt că foarte multe dame din societatea înaltă nu odată zac în pat bete! Constatarea aceasta era cu atât mai curioasă, deoarece acele dame negau că ele ar gusta vreodată băuturi alcoolice. Mult timp, nu i-a venit nimănui în minte să afle că puținul alcool ce-l conțin cofeturile ar fi în stare să îmbete pe dame. În America, e obicei că se gătesc tot felul de torte, pesmeți și bomboane umplute cu coniac de cel mai tare sau whisky, iar damele cu deosebire consumă multe de acestea. Asta e cauza că se îmbată fără a bea. Bărbații se silesc mult să-și scape soțiile și fetele de acest obicei de a se îmbăta, care a devenit o patimă. („Gazeta Transilvaniei”, Brașov, LXI, 233, 1898)\n\nCele mai frumoase femei din toată lumea sunt femeile din Georgia. În haremul puternicilor sultani și pași ai Turciei, încă din timpuri vechi, cele mai frumoase mărgăritare sunt femeile aduse din Georgia. În târgurile orientale de sclavi, aceste femei formează articolii cei mai prețioși. Femeile georgiene însă nu numai că sunt foarte frumoase, dar se disting față de celelalte femei orientale și prin curaj. Foile rusești scriu că amazoanele din Georgia au format o bandă, care ține în respect ținuturi întregi. Cu 10 ani înainte a dispărut din comuna Bandza, districtul Kutaiza, o fată admirabil de frumoasă. Numele fetei dispărute este Daniela Barbara, care de la dispariția ei a devenit cea mai renumită conducătoare de bandite. Deja de cinci ori au prins-o jandarmii și cazacii, dar curajoasei fete totdeauna i-a succes a scăpa. Femeile-bandite poartă haine prețioase și arme bune. Dacă vreun boier avut cade în mâna Danielei, nu i se întâmplă nimic, din contră e bine tratat cu mâncări și băuturi și-l agrăiesc per „domnule”, dar dacă banii de răscumpărare nu sosesc la termenul pus, atunci fără milă îl omoară. Nu demult, unul dintre cei mai harnici și renumiți ofițeri de la jandarmerie, cu numele Eristoff, a fost trimis cu un despărțământ de jandarmi să le prindă pe banditele-femei. După câteva săptămâni sosi știrea că dintre toți jandarmii numai Eristoff a rămas în viață în lupta cu banditele. („Gazeta Transilvaniei”, Brașov, LXI, 233, 1898)\n\n„Grazette de Hongrie”: S-a tăiat în Transilvania o mare cantitate de brazi pentru a fi transportați în Panama, unde vor fi întrebuințați la lucrările de construcțiune a canalului. Bradul din Transilvania îl întrece în calitate pe cel din America și este bun mai cu seamă pentru construcțiunile hidraulice. Arborii tăiați vor fi duși pe Siret până la gura Mării Negre. De aci se vor transporta pe vapoare în America. O altă parte va fi expediată la Fiume, cu drumul de fier, și societatea de „Adria” se va însărcina cu transportul pentru Panama.\n\n Avem și noi, observa „Nat.” din București, în această parte a Carpaților, păduri de brad cu totul asemenea celor din Transilvania, și transportul la Marea Neagră este și mai ușor. Iacă o sorginte de comerț pe care o semnalam acelora cari se ocupă la noi cu exploatarea pădurilor. („Gazeta Transilvaniei”, Brașov, XLVI, 105, 1883)\n\nÎntre munţii cei înalți ai Mongoliei, pe un șes întins nisipos, se află orașul Mai-macin (orașul neguțătorilor). El se ține de imperiul Chinei și are 3000 de locuitori tot numai bărbați. Mulţi dintre dânșii sunt capi de familie, dar femeile și copiii lor se află tare departe în China. Zisul oraș nu e departe de frontiera rusească. Guvernul chinez se teme ca nu cumva locuitorii lui să atragă la dânșii femei rusești, și prin aceasta se strice „nobilele” moravuri ale chinezilor. Din această cauză, este strașnic oprită fiecare ființă femeiască de a petrece în acel oraș. Se istorisește că un englez, ca să scape de predicile morale ale dragei sale soții, a fugit în numitul oraș, unde a și-a aflat pacea dorită. Consoarta sa a încercat odată să meargă după dânsul, dar la poarta cetății a fost respinsă de vameși ca marfă oprită. („Gazeta Transilvaniei”, Brașov, XLVI, 65, 1883)\n\nNu există scribălău ungur care, mânjind hârtia cu negreală, să nu se lovească de noi. De curând, un așa-numit Téglás Gábor – profesor, pare-ni-se, la școala din Deva –, scriind în foișoara ziarului „Nemzet” despre urmele românilor ce le-a văzut la Corabia, întrebuințează ocaziunea spre a ataca romanitatea noastră și a-i timbra pe toți bărbații noştri de incapacitate și de caractere de nebuni, cari scot poporul român din fire. După ce acest domn își bate joc de „visurile” noastre despre vechii străbuni domnitori ai Imperiului Roman, înșiră o mulţime de cele mai învederate și de d-sa mult prețuite urme ale petrecerii vechilor romani pe acele locuri. Faptul că și astăzi aceste ținuturi sunt locuite de un popor ale cărui nume, limbă și datini sunt romane, pare că nici n-ar exista pentru învățatul Téglás. După logica acestui mic Don Quijote, așteptăm cu tot dreptul ca dânsul să declare candela pe care a aflat inscripțiunea „Faor” („Fa-orr” însemnează în limba maghiară nas de lemn) de ungurească sau cel puțin de secuiască și de rămășiță de pe timpul lui Attila, nu de candelă romană. Or litera „r”, ce lipsește, nu trebuie să o confunde. Adaos-au și șters-au oameni ca și d-lui în istoria ungurească mai mult decât un „r”. Dacă și-a lucrat dl Téglás dizertațiunea sa profesorală cu asemenea logică ca și aceasta, atunci trebuie să stăm la îndoială cu tot dreptul, că oare profesorii d-sale examinatori au fost așa de slabi la creieri sau că norocul d-sale a fost așa de mare. („Gazeta Transilvaniei”, Brașov, XLV, 147, 1882)\n\nO carte cu titlu curios a publicat nu de mult cunoscutul scriitor francez Tissot. El a fost călătorit anii trecuţi prin Ungaria, și observațiunile și impresiunile călătoriei sale le-a expus într-o carte intitulată Din țara țiganilor. Negreșit că făloșii patrioți de la „Pesti Napló” se vor fi scandalizat, văzând cum îi clasifică d. Tissot. („Gazeta Transilvaniei”, Brașov, XLV, 150, 1882)\n\nCitim în „Curierul Bălășanu”: Cu trenul de miercuri, la ora 1 după-amiază, au sosit la Iași 35 de olteni, dintre cari doi au venit chiar cu familiile lor. Conducătorul lor se numește Marin Călin. Ni se spune că aceşti olteni au venit din București în urma îndemnului ce li s-a făcut de aici. Aflăm că în curând vor mai sosi vreo sută de familii. Scopul venirii acestor olteni este de a lua din mâna străinilor comerțul cel mic. Ei au fost primiţi la clubul comercial. Cunoscând rara activitate a acestor oameni, suntem siguri că nu vor fi lipsiţi de sprijinul românilor, pentru ca să-i poată concura pe traficanții străini. („Gazeta Transilvaniei”, Brașov, XLV, 44, 1882)\n\nÎn orașul Scutari din Albania domnește o stare de lucruri cu adevărat romantică. Câte-va sute de tâlhari și de pungaşi se plimbă nesupărați pe ulițele lui și-și fac treburile tot atât de nesupărați, pentru simplul motiv că cele câteva mii de soldaţi turci și cele câteva zeci de polițiști nu vor să-și mai facă datoria, deoarece nu li s-a plătit leafa, rămasă în restanță de treisprezece luni de zile. Fiindcă arhiepiscopul grec e cel mai bogat om al orașului, atentatele hoților se îndreaptă cu deosebire în contra lui. Sf. Sa a cerut de repețite ori guvernatorului să-l apere. Acesta i-a răspuns însă că n-are cu ce. Atunci, arhiepiscopul a apelat la un mijloc cu totul particular. Și-a făcut din seminariştii săi o gardă, i-a înarmat cu puști și i-a pus se stea în fiecare noapte de pază împrejurul palatului său. Din când în când, Sf. Sa iese noaptea în persoană cu un revolver în mână, spre a se asigura dacă garnizoana sa improvizată își face datoria. („Gazeta Transilvaniei”, Brașov, XLV, 29, 1882)\n\nUn amic al foii noastre, cu locuinţa în Iaşi, ne descrie următorul caz, pe care-l recomandăm atenţiunii celor ce se interesează de istoria naturală: „Am avut în colivie, de mai bine de zece ani de zile, un sticlete, care cânta foarte frumos. În timpul din urmă însă, bietul sticlete, îmbătrânind, începu a gâfâi. În vara trecută am pus cu el împreună doi botgroşi, un bărbătuş şi o muieruşcă. De la un timp, observai că muieruşca botgrosului îl nutrea pe bătrânul sticlete, întocmai cum îi nutrește o pasăre-mamă pe puişorii săi. Şi astfel l-a nutrit regulat până acum trei săptămâni, când, într-o dimineață, muri bietul sticlete, şi, ce e mai mult, chiar mort fiind, venea muieruşca botgrosului la el şi-i oferea nutriment. E remarcabil ca o pasăre să nutrească altă pasăre de neam străin. Cât de rar se întâmplă aceasta chiar între oameni!… De multe ori, se întâmpla că sticletele durmea, şi protectoarea sa venea la dânsul şi-l trăgea de pene. Atunci, sticletele îşi căsca ciocul şi tremura din aripi întocmai ca puişorii cei mici când îi nutrește mama lor”. („Gazeta Transilvaniei”, Brașov, XLVII, 22, 1884)\n\nDistrictul viandoţilor, o seminţie de indieni din America, de pe teritoriul Statelor Unite, se află, după cum spun foile americane, numai şi numai sub stăpânire femeiască. La acel popor ocupă femeia o poziţiune socială mai înaltă decât bărbatul. Supremaţia femeilor de aici aduce cu sine că consiliul fiecărei comune constă din patru femei, care au pe lângă dânsele un fel de organ executiv şi ca consilier tehnic. Consiliul naţional se formează din întrunirea tuturor consiliilor sătene. Între membrii consiliului sunt de patru ori atâtea femei cât bărbaţi. Pe „Sochemul”, capul seminţiei, îl aleg consilierii bărbătești ai satelor, care trebuie să voteze după instrucţiunile ce le primesc de la majoritatea femeiască a colegiului lor. Femeile sunt destul de înţelepte ca alegerea conducătorului şi a membrilor consiliului superior de răzbel s-o încredinţeze bărbaţilor liberi, care merg la luptă. Dreptul de împământenire în comună nu se moştenește de la tată, ci de la mamă. La fiecare sărbătoare de seceriş se adună femeile primăriei sătești spre a da nume tuturor copiilor născuţi în decursul anului. Dacă moare vreo mamă, atunci o soră sau cea mai de aproape rudenie a ei trebuie să ia copiii la sine şi să fie în locul mamei. Tot femeile lucrează şi pământul, pe când bărbaţii se ocupă cu pescuitul, cu vânatul şi eu afacerile militare. Viandoţilor majorizați de femeile lor de mult timp nu li se mai dă prilej de a purta răzbel, un serviciu militar la ei e numai după nume; femeile lor li-l conced numai ca o jucărie nevinovată. „Vigvamul” şi coliba cu tot mobilierul e al femeii, care e privită ca adevăratul cap de familie. Murind femeia, moştenește fiica ei cea mai mare sau ruda ei feminină cea mai de aproape. Tatăl de familie n-are nimica alta decât hainele. În republica indiană de femei, bărbatul are dreptul de a avea mai multe femei, numai să fie fiecare din altă comună, pe când femeia trebuie să se mulţămească cu-n singur bărbat. („Gazeta Transilvaniei”, Brașov, XLVII, 13, 1884)\n\nS-a răspândit zvonul în toată lumea că miliardarul american Carnegie, cunoscut ca cel mai mare filantrop, vrea să finanțeze, aproape de Haga, un oraș în care să locuiască numai idealiști. Locuitorii idealiști vor avea datorința să se ocupe numai cu științele și cu artele, și, ca să nu ducă griji pentru ziua de mâne, primesc gratuit mâncare, îmbrăcăminte și locuință. Despre planul fantastic circulează multe versiuni și se susține că o sumă enormă a destinat Carnegie pentru realizarea acestui plan. („Drapelul”, Lugoj, V, 53, 1905)\n\nCea mai săracă universitate americană e Universitatea din Yale, care are avere de numai 7 milioane de dolari. Universitatea Stanford din California are 20 de milioane de dolari avere. Averea universităților Harvard, Columbia, Gerard Johns Hopkins etc. trece peste 20 de milioane de dolari. Universitatea din Yale, ca să-și sporească averea, va face colectă între milionari. Averile cele mari, de care dispun universitățile americane, s-au adunat prin darurile și fundațiunile mari ale milionarilor. Universitatea din Harvard avea la înființarea sa numai 3750 de dolari și 300 de volume de cărți, iar Universitatea Yale numai 3500 de dolari, iar acum, amândouă, dispun de milioane. La Universitatea din Yale au obținut diplome, de la înființare încoace, 12000 de studenți, iar la cea din Harvard, 16000 de studenți. („Drapelul”, Lugoj, V, 74, 1905)\n\n„Revista medicală” din St. Petersburg scrie: „În tomna anului 1878 a făcut profesorul Monassein din Petersburg cercetări asupra a 222 cântăreţi, de la 9 la 53 de ani. În aceste cercetări, a considerat cu deosebire dezvoltarea corpului, extinderea pieptului, diferenţa între acesta şi între lungimea corpului, pe urmă s-a cercetat starea pneumatometrică şi spirometrică. Din aceste studii rezultă: circumferinţa pieptului relativă şi absolută este mai mare la cântăreţi decât la necântăreţi şi creşte cu dezvoltarea corpului, cu etatea şi cu anii cât a cântat individul. Expansiunea pieptului, capacitatea vitală a plămânilor este mai mare la cântăreţi şi creşte în modul arătat. Pe cât sunt de dese catarele laringelui, pe atât sunt de rare cele bronhiale. Mortalitatea cântăreţilor, cu deosebire de ftizie, este mică. Cântarea este un profilactic excelent pentru ftizici şi mijlocul cel mai bun pentru dezvoltarea şi întărirea pieptului. În privinţa acesta, cântarea trebuie dar preferită gimnasticii”. („Albina Carpaților”, Sibiu, III, 19, 1879)\n\nDupă cum istorisesc ziarele medicale, s-a constatat un stomac solid la un hoţ australian. Acesta furase un inel de aur, fusese descoperit şi prins. Deoarece nu putea să aducă inelul îndată, ci, după cum spunea, numai peste câteva ore, de aceea medicul închisorii fu însărcinat să-l viziteze. Făcând o cercetare corporală minuţioasă, medicul constată în regiunea stomacală a delincventului corpuri străine, tari şi rotunde, pe care le putea simţi uşor şi apropia unul de altul. Acum, mărturisi hoţul că înainte cu nouă luni furase şi înghiţise un lanţ mare de oţel, fără ca să se simtă incomodat prin acest nutriment ciudat. Cu ajutorul medicului, veniră la iveală nu numai inelul de aur furat şi marele lanţ de oţel, ci şi un briceag şi un inel de bronz. Posesorul acestui stomac de struţ este un tânăr de 23 de ani, în a căruia locuinţă s-a găsit o frumoasă colecţiune de tot felul, ca inele, lanţuri, portmoneuri, bricege etc. Acestea le furase hoţul nostru, le înghiţise, şi mai târziu le scosese iarăși la lumina zilei. („Albina Carpaților”, Sibiu, III, 17, 1879)\n\nUn caz interesant s-a întâmplat în 10 iunie înaintea tribunalului din Roma. Pe banca acuzaţilor şedea un individ, care era acuzat că a furat o asină cu mânzul ei. Martorii fură ascultaţi, şi acuzatul mărturisi că a luat amândouă animalele sub scutul său. Apoi luă cuvântul apărătorul său. „Domnilor juraţi!”, strigă el. „Omul care stă acum înaintea d-voastră şi asupra sorţii căruia trebuie să hotărâţi d-voastră este înainte de toate un om de inimă. Şi d-voastră ştiți, ca şi mine, că astfel de omeni sunt rari în ziua de astăzi.” Publicul era uimit, iar juraţii se uitau unul la altul. „Da, domnii mei, el este un om de inimă. Dacă ar fi voit, nimeni nu l-ar fi împiedecat să ia numai asina. Urmarea acestui fapt ar fi fost moartea mânzului. Ei bine, la această gândire s-a mişcat inima clientului meu. „Nu, îşi zise el, eu voi să iau asina, dar nu voi să am pe conştiinţa mea moartea sărmanului mânzuleţ.” Acesta este nobil, domnii mei, este curajos, căci el ştia cu cât e mai greu să iei două animale decât unul, şi că se expune unui mai mare pericol de a fi descoperit. Dar el nu s-a gândit, a ascultat numai vocea conştiinţei sale şi a preferat să se expună unui pericol mai mare, decât să despartă copilul de mamă. Nu este acesta mărinimos? Arătaţi, domnii mei, că d-voastră aveţi o inimă tot atât de nobilă, tot atât de simţitore etc.” Juraţii nu s-au lăsat a fi seduşi de elocinţa nobilă a apărătorului, ci condamnară hoţul la închisoare pe trei ani. („Albina Carpaților”, Sibiu, III, 17, 1879)\n\nApostolul vegetarienilor, dr. Dock, a ţinut în Viena câteva prelecţiuni, din care extragem unele amănunte. Oratorul numeşte spirtoasele, adică berea, vinul şi rachiul, producătorii sărăciei şi agenţi pentru spitaluri şi case de nebuni. El a probat că cel ce nu se nutreşte cu carne se poate lipsi uşor de aceste mijloace de excitare. Cafeaua, ceaiul şi tutunul sunt o necesitate pentru mâncătorii de carne, dar niciodată pentru mâncătorii de fructe. Apoi vorbi el despre corpul bolnav şi arătă că nervozitatea femeilor este numai o urmare a nutririi cu carne și că vegetarianismul este singurul mijloc de a împiedeca acea boală. El prezentă publicului doi copii de 6-8 ani din familia preşedintelui clubului vegetarian din Viena. Arare-ori se găsesc aşa copii tari, sănătoşi şi frumoşi în familii care se nutresc cu carne. Aceşti copii trăiesc cu fructe şi pâine, mănâncă rar lapte şi ouă şi despreţuiesc carnea. O familie de 12 persoane poate economisi în modul acesta 1200 de florini pe an. Într-o altă conferinţă, se rădică dr. Dock în contra a două prejudecăți, şi adică în contra fricii de aerul nopţii şi în contra închipuirii că numai carnea produce carne. El documenta că aerul nopţii, în loc de a căşuna copiilor dureri de gât sau alte boale, dă organismului proviziunea de oxigen necesar pentru a doua zi. A dormi cu ferestrele deschise este tot ce se poate mai favorabil pentru sănătate şi dezvoltarea organismului. Cei care dorm astfel atât vara, cât şi iarna nu cunosc răceala, boalele respiraţiunii şi boalele lipicioase. De aceea, oratorul recomandă tuturor mamelor să-şi înveţe copiii a dormi cu ferestrele deschise. („Albina Carpaților”, Sibiu, III, 13, 1879)\n\nRegina din Madagascar a publicat de curând un edict cătră supuşii săi, care suntem siguri că va produce o bună impresiune în toată lumea civilizată. Buna regină interzice supuşilor săi comerțul cu rom, pentru care ea produce următoarele motive. Romul vă e stricăcios: el vă ruinează averile şi face rău nevestelor şi copiilor voştri; el prostește pe cel înţelept, pe cel prost îl face şi mai prost; dezvaţă pe popor de-a respecta legile statului şi-i nimicește credinţa în Dumnezeu. Aşa se exprimă regina din Madagascar despre efectele romului. În lumea civilizată, unele popoare încep a se ruina prin băutura rachiului. Dar edictele? („Albina Carpaților”, Sibiu, I, 2, 1877, 24)\n\nÎn unele ţinuturi din Ardeal, următoarea superstiţie e foarte lăţită între ţăranii români. Când într-un sat se răspândește faima că ciuma e aproape, atunci femeile din acel sat se adună seara în şezătoare. S-apucă bărbătește de tors, după ce torc s-apucă de deapănă, apoi coc tortul, îl spală, îl usucă şi-l pun în război; ţes pânza, o taie şi în cele din urmă fac din ea o cămaşă pentru ciumă. Înainte de-a se lumina de ziuă, femeile duc această cămaşă la capătul satului şi o anină de stâlpul porţii. Ciuma, dând să intre în sat, găsește cămaşa, se îmbracă cu dânsa şi se depărtează, fără ca să facă acelui sat vreo supărare. E de observat că românul în cazul acesta îşi închipuie ciuma personificată. Această superstiţie ni se pare destul de interesantă şi de originală, pentru ca să o recomandăm ca subiect de poezie unuia dintre acei poeţi ai noştri care au darul de-a fi maeştri în descrieri. („Albina Carpaților”, Sibiu, I, 2, 1877, 24)\n\nUn călător, care veni în luna trecută din România, ne povesti următoarea întâmplare. O barcă românească plutea prin apele din apropierea Chiliei. La o distanţă cam depărtată staţiona un vapor turcesc. Turcii de pe acest vapor, îndată ce zăriră barca, se puseră s-o urmărească spre a o captura. Micul personagiu al bărcii nu-şi pierdu prezenţa în faţa vaporului inimic şi nu se grăbi nicidecum să scape în partea de dincoace. Barca plutea tot înaintea vaporului, când drept înainte, când de-a crucişul şi de-a curmezişul. Oamenii din barcă păreau ca și cum ar fi umblat să caute ceva. De la un timp, barca nu mai da înainte, ci se învârtea într-un singur loc, aşteptând sosirea vaporului. Bucuria turcilor! Se sileau din toate puterile să ajungă la barcă şi să pună mâna pe ea. Vaporul tot înainta, înainta repede, când, deodată, ce să vezi: vasul turcesc se împlântă într-un strat de nisip şi rămase înţepenit. Românii de pe barcă atraseră într-adins vaporul în acest loc periculos. După ce văzură că manopera le-a reuşit de minune, ei îşi urmară drumul mai departe, râzând şi făcând turcilor semn să se ia după dânşii. Frumoasă păcălitură! („Albina românească”, Sibiu, I, 4, 1877, 48)\n\nO tânără domnişoară, şi anume guvernantă, iese la plimbare şi se opreşte înaintea unui magazin de muzicale, privind cu viu interes la titlurile noilor opere muzicale care erau expuse. Deşi îmbrăcămintea îi era simplă, ea purta un palton de modă nouă, care se distingea prin buzunarele puse tocmai dindărăt. Din unul din aceste buzunare ieşea colţul unul portofel bine păstrat. Un pungaş trece pe alături şi nu poate rezista. Peste puţin, tânăra domnişoară intră într-o prăvălie şi, voind să cumpere o păreche de mănuşi, constată că îi lipseşte punga. Deşi în pungă nu erau decât 9 fl. şi câteva bilete de adrese, mâhnirea îi era mare, fiindcă nu avea alţi bani. Cât de mare îi fu mirarea când, în ziua următoare, primi un pachet în care găsi 9 fl. şi următorul bilet: „Domnişoara mea! Am onoare a vă trimite cei 9 fl. pe care i-am găsiti ieri în portofelul d-voastră. Am obiceiul de-a face numai operaţiuni respectabile şi în sume mai mari şi niciodată nu mi-am pierdut vremea cu bagatele. Al dv., Franzckoor”. („Albina Carpaților”, Sibiu, I, 14, 164)\n\nUn zugrav poporal se tocmise cu locuitorii unui sat să le zugrăvească o biserică de nou clădită. În decurs de câteva luni, tot interiorul bisericii era plin de sfinţi, de apostoli, de mucenici, de mironosiţe şi de îngeri. Zugravul ceru acum să i se plătească preţul acordat. Sătenii îi plătiră o parte, însă restul nu voiau să i-l mai plătească. Zugravul se duse într-o zi în biserică şi s-apucă să mai adauge câte ceva la sfinţii zugrăviţi. După aceea, el puse pe ajutătorii săi de luară jos stelajele de pe care lucra. În dumineca următoare, sătenii, venind la biserică, rămaseră încremeniţi când văzură că fiecare sfânt avea câte o pipă în gură. După terminarea serviciului divin, omenii alergară grămadă la zugrav şi-l rugară să şteargă pipele, căci sunt gata a-i plăti şi rămăşiţa din salariu. În chipul acesta, bietul artist izbuti a scăpa de pagubă. („Albina Carpaților”, Sibiu, I, 13, 1877, 152)\n\nLe rugăm pe cititoarele noastre să nu treacă cu vederea aceste rânduri! Un scriitor german, E. v. Berg, descrie astfel frumuseţea femeilor române: „Sexul frumos, în tinereţe, merită cu adevărat această numire. Eu n-am văzut încă la niciun popor atâtea figuri de femei întru adevăr frumoase şi graţioase. Formaţiunea capului şi a feţei prezintă ovalul cel mai frumos şi mai regular, nasul e de o adevărată formă romană, ochii, cu gene lungi şi cu sprâncene dese, sunt de cele mai multe ori întunecaţi, mai adeseori de tot negri, ca şi părul, şi arată o expresiune blândă, am putea zice fantastică, care însă, în cazuri de iritaţiune, d.e. la danţ, concepe un foc vioi, dar niciodată sălbatic. Părul, lung, se consideră ca o deosebită frumuseţe. Figura şi statul sunt zvelte şi fără defect, forme frumos rotunjite fără nicio abundenţă deranjatoare. Picioarele şi mâinile sunt mărunţele şi mici. Mişcările fetelor tinere, ca şi ţinuta lor, sunt graţioase şi elastice pană la un grad înalt; prin acesta, ele, în orice salon de la noi, le-ar întrece pe toate damele noastre. Eu cred că această facilitate a mişcărilor, împreunată cu siguranţa în înfăţişare, provine de acolo că ele de tinere se deprind a purta poveri mai mici pe cap”. Mai rar scriitor german căruia meritul clarității i s-ar putea atribui în asemenea măsură! („Albina Carpaților”, Sibiu, I, 1, 1877, 12)\n\nMai zilele trecute, pe când soseau la Spitalul Militar din București răniţi turci, le ieşiră înainte, fie de compătimire, fie de curiozitate, atât personalul spitalului, cât şi mulţi dintre răniţii români, care nu zăceau în pat. Mulţi dintre răniţii turci intraseră deja în spital, când, pe scară, unul dintre dânșii, ajungând faţă în faţă cu un rănit român, dete deodată niște semne zgomotoase de prietenie şi de bucurie, care îi puseră în mirare pe toţi cei prezenţi. Rănitul român, care răspunse la rândul său cu prietenie la amicițiile turcului, fiind întrebat, explică cum, aflându-se în şanţurile de sentinelă, pe când în şanţul turcesc, la doi-trei paşi, era asemenea de sentinelă rănitul turc, făcuseră cunoștinţă, îşi schimbaseră tutun şi, astfel, văzându-se de mai multe ori, se împrietiniseră. Ce protestare spontană în contra uciderilor în masă dintre omeni! („Albina Carpaților”, Sibiu, 21, 1878)\n\nUn soldat din regimentul Görlitz (Austria), întorcându-se, în Lunea Paștilor, cătră casă, îşi află moartea în urma isteţimii sale. Trecând, adică, printr-o pădure, posesia unui căpitan de cavalerie, voi să-și încerce norocul la vânat de cocoşi sălbatici. Soldatul nostru era un vânător abil şi știa imita bine glasul animalelor. El se urcă repede într-un copac şi începu a imita glasul cocoşului sălbatic. Isteţimea lui îi ciuntă firul vieţii, căci o detunătură de puşcă răsună, şi bietul soldat căzu ucis. Două alice îi pătrunseră pieptul, cealaltă parte a descărcăturii îi sfărâmă gura, şi astfel fu ucis pe dată. Nefericitul ucigaş era servitorul posesorului, care fără nicio intenţie, sedus prin glasul bine prefăcut al soldatului, slobozi puşca, crezând că dă în vreun cocoş de munte. („Albina Carpaților”, Sibiu, II, 40, 1878)\n\nPedeapsa cu biciul în Anglia şi America\n\nCurios lucru! La cele două popoare, care se pretind a avea cea mai mare grijă pentru libertatea şi demnitatea umană, la englezi şi la americani, pedeapsa cu biciul rămâne întotdeauna întrebuinţată. Un moment, englezii o desfiinţaseră; dar au restabilit-o numaidecât pentru atentatele contra persoanelor; au aplicat-o chiar de curând unui vagabond. Interpelat în acestă privinţă în Camera Comunelor, dl Vernon Harcourt, ministrul de interne, a recunoscut exactitatea faptului. Dar el a arătat că pedepsele aplicate, de 15 ani, acelui vagabond se urcau la 40. Ministrul a raportat şi un cuvânt curios adresat de acest individ unui magistrat: „Nu sunt decât proşti şi cai cei care lucrează; eu nu sunt nici prost, nici cal, şi când am trebuinţă de un domiciliu, carcera de la Wandsworth este destul de comodă pentru mine”. În prezenţa unei atari declaraţiuni şi a antecedentelor acestui individ, care de 15 ani trăiește pe spesele contribuabililor, magistratul a jurat că nu este decât o pedeapsă corporală care ar putea să-1 silească a-şi susţine viaţa singur. Dl Harcourt, după ce a dat aceste explicaţiuni, a adaus că, fiind el însuşi puțin favorabil acestui mod de represiune, crede că dacă, vreodată, aplicaţiunea acestei legi a fost justificată, este în cazul de faţă.\n\n Cât despre americani, ei aleargă, ca la un spectacol atrăgător, să-l vadă pe călău biciuind criminalii desemnaţi de justiţie. La dânşii, biciul este aşa de puţin dezonorant, încât la New York, sunt câţiva ani de atunci, copiii din mai multe școli fiind întrebaţi dacă voiesc să fie înlocuită pedeapsa cu biciul cu pedepse scrise, ei preferară în unanimitate loviturile. Cu ceva timp în urmă, o mulţime de oameni se strânseseră la New Castel, pentru a vedea aplicându-se la şapte condamnaţi teribila coardă cu nouă noduri. Patru din condamnaţi erau albi, unul negru adult, şi ceilalţi doi, tineri negrişori, unul de 14, celălalt de 10 ani. Sturkley, un hoţ cumplit, primi patruzeci de lovituri fără a scoate vreun ţipăt; Lewis Taibaz, condamnat pentru tentativă de omor, fu cel mai puţin brav. Cât despre Ion Henry, din Philadelphia, el urla ca un drac. („Gazeta Transilvaniei”, Brașov, 1880)\n\nNaturalişti celebri au făcut adesea observaţiunea că omul nu-şi dă seama de minunata sagacitate ce arată animalele care sunt tratate cu blândeţe şi iubire de stăpânii lor. Iată un exemplu, pe care îl găsim în „Little Falks Magazine”. Un ţăran spaniol, locuind una din suburbiile Madridului, avusese timp îndelungat obiceiul de a se duce în oraş conducând un măgar încărcat cu ulcioare cu lapte pentru clientela sa. Se întâmplă că, într-o zi, ţăranul se îmbolnăvi, şi femeia sa propuse a trămite pe măgar să facă singur colinda obicinuită. Stăpânul consimţind la aceasta, coşurile primiră ulcioarele pline cu lapte, iar un petec de hârtie atârnat de samarul măgarului îi ruga pe clienţi a se servi ei înşişi după trebuinţele lor şi de a pune ulcioarele la locul lor în coşuri. Măgarul plecă singur şi se întoarse după un timp oarecare cu ulcioarele goale şi toate la locul lor. Proprietarul măgarului, ducându-se să ia informaţiuni, se încredinţă că măgarul se oprise la porta fiecăruia din clienţii stăpânului său fără să se fi înşelat o singură dată şi că chiar, când a fost lăsat să aştepte, trăsese clopoţelul cu dinţii săi. Din ziua aceea, măgarul îşi face regulat colinda şi e probabil că apariţiunea sa la oră fixă e aşteptată de fiecare client, cum se aştepta, sunt acum patruzeci de ani, diligenţa la ţară. Această istorioară nu numai că servă spre lauda inteligenţei unui animal care trece de prototipul stupidităţii, dar şi spre lauda proverbialei onestităţi a claselor inferioare din Spania, printre care furturile sunt tot aşa de necunoscute ca şi în Highlands din Scoţia sau în vestul Irlandei. („Aurora Română”, Sibiu, IV, 20, 1880)\n\nDeunăzi, în Paris, se vindeau prin licitaţiune nişte cărţi vechi, manuscripte, tablouri etc. Între altele, era să se vândă şi o carte de rugăciune, care nu se distingea nici prin tipar, nici prin hârtie, nici prin altceva. La început, această carte era privită cu mare indiferenţă, până când, în fine, un june, observând-o mai d-aproape, a oferit pentru ea douăzeci de franci. Un bătrân, a căruia atenţie era aţintită cu deosebire asupra acestei cărţi, a oferit mai mult. Junele însă nu s-a dat înapoi, şi astfel amândoi se întreceau unul pe altul, până când cartea rămase asupra junelui pe preţul de 250 franci. Toţi cei prezenţi căutau în zadar d-a dezlega enigma. Cartea a fost cercetată din nou, dar afară de câteva linii scrise pe scoarţa interioară nu s-a putut vedea nimic mai marcant. Conţinutul acestor linii a fost atât de important, ca şi semnătura din josul lor. Cumpărătorul se depărtă, iar bătrânul domn îl urmă, întrebându-l cu mare curiozitate ce anume interes este legat de posesiunea acelei cărţi? „Această întrebare aş putea s-o fac şi eu d-tale, îi răspunse cumpărătorul, căci d-ta m-ai urcat până la 249 franci. Dar, cu toate acestea, vei recunoaşte că n-am urcat preţul numai ca amator de antichităţi, când vei afla că aceasta carte a fost odată proprietatea moşului meu, fiind scrise de densul aceste rânduri.” „Apoi, dacă este astfel, într-adevăr, ai mai mult drept asupra acestei cărţi, căci răposatul nu era decât vărul meu.” Acesta declaraţie a fost urmată de o scenă foarte mişcătoare, căci aceste două rude nu se văzuseră niciodată, şi nici n-au ştiut unul de altul. Bătrânul se întorsese de curând din Algeria franceză, unde emigrase încă de când era de 6 ani. El venise pentru a petrece ultimele sale zile în patria lui. „Ai făcut o bună afacere, iubitul meu”, zise bătrânul nepotului lui. „Eu am căutat un moştenitor, şi sunt vesel că am găsit în tine pe un om care cinsteşte memoria rudelor lui, şi prin urmare eşti demn d-a mă moşteni.” Bunul bătrân are să lase acestui june o avere de 800.000 franci în numerar. („Albina Carpaților”, Sibiu, IV, 18, 1880)\n\nUn om care nu mănâncă cu gura\n\nUn june garson (chelner) parizian înghiţise într-o zi, din nebăgare de samă, niște potasă în soluţiune concentrată. Era ca şi cum ar fi băut niște plumb topit. Nenorocitul îşi arse înghiţitoarea, care, strângându-se, în cele din urmă se închise cu totul. Bietul om nu mai putea înghiţi nici măcar băuturi. Toate încercările de-a restabili comunicaţiunea între gură şi stomac rămaseră deşarte. În decurs de mai multe săptămâni, bolnavul a fost nutrit cu ajutorul unor băi, în care se băgau tot felul de substanţe nutritoare şi în care dânsul era scăldat în fiecare zi. Dar acest trist mijloc n-avea să-i mai conserve viaţa pe timp mai îndelungat. Atunci, doctorul Vernueil se decise a face o încercare din cele mai cutezate. El făcu bolnavului o gaură în stomac. În aceasta gaură s-a introdus cu multă dibăcie un tub de cauciuc; tubul se termină printr-un aparat, cu ajutorul căruia se pot introduce în stomac substanţele alimentare. Când sosește ora mâncării, omul nostru scoate dintr-un coşuleţ o butelie; această butelie conţine o supă groasă, preparată cu tot ceea ce constituie mâncarea unui om sănătos. Supa se bagă în tubul de cauciuc, şi din tub se împinge apoi în stomac. Omul nostru mănâncă şi bea pană se satură. Acum e sănătos ca şi înainte de criză. („Albina Carpaților”, Sibiu, I, 8, 1877)\n\nO mamă care se mărită după fiul ei\n\nDin Bistritz (Boemia), ziarul „Nar Lis.” a primit următoarea corespondenţă: „Proprietarul de aici, Р., un domn bătrân, dar bogat, după moartea soţiei sale, a luat în casă o fetiţă tânără şi săracă, care să îngrijească de trebile economiei. Fetiţa dezvoltă o sârguinţă neobișnuită şi, în puţini ani, ajunse fată mare. Proprietarul era forte mulţumit cu conducerea economiei casnice. Ceea ce însă îi căşuna nelinişte era fiul său, în vârstă de 23 ani, care promitea a deveni un risipitor. Nu de mult, bătrânul se bolnăvi aşa, că-i era teamă că va muri. Pe patul de moarte, el chemă la sine pe juna sa econoamă şi se cunună cu ea. Două zile după această cununie ciudată, bătrânul răposă şi denumi pe soţia sa de moștenitoare universală. Uimirea oamenilor din comună crescu şi mai tare, auzind după aceea că moștenitoarea a avut relaţiuni de amor cu fiul risipitor şi că cu ştirea lui ar fi devenit ea soţia tatălui seu. Acum are să se serbeze a doua cununie: fiul are de gând să se căsătorească cu mumă-sa . . ., firește după ce mai întâi se vor fi înlăturat unele piedici impuse mirilor din partea autorităţilor bisericești!” („Albina Carpaților”, Sibiu, I, 9, 1877)\n\nS-a scris mult prin ziarele europene despre steagul profetului, pe care turcii ameninţă că-l vor dezveli la caz de pericole extreme. Iată câteva amănunte despre acest steag atât de celebru: el are doi coţi în lungime şi un cot şi jumătate în lărgime; e de culoare verde închisă. Stofa steagului provine dintr-o perdea, ce era atârnată la uşa camerei sultanei Aicha, soţia favorită a lui Mohamed. Când profetul se afla pe patul de moarte, generalii oştirilor, care aveau să plece la război, au venit să primească ordinele lui Mohamed. Când generalii erau să plece din casa profetului, sultana le dete perdeaua de la uşă, ca să le fie ca un semn de ţinere laolaltă în luptele purtate pentru apărarea islamului. De atunci, această perdea s-a păstrat ca un odor de mare preţ în palatul sultanilor. Steagul profetului nu se dezvelește decât în momentele critice şi la întreprinderi extraordinare. În anul 168З, acest steag fâlfâia pe zidurile Vienei. Dezvelirea lui e împreunată cu mari ceremonii religioase, care entuziasmează poporul şi-i adaugă fanatismul („Albina Carpaților”, Sibiu, I, 4, 1877)\n\nConsulul Statelor Unite din Columbia, în departamentul Leonia, provincia Peru, a atras atenţiunea preşedintelui Prado asupra unui arbore remarcabil, care există în pădurile din apropierea statului Mogobambe. Acest pom are în dezvoltarea sa completă o înălţime de 58 picioare şi un diametru al trunchiului de 39 policari. Absoarbe şi condensează umezeala atmosferei cu o energia admirabilă, şi s-a văzut că apa izvorăşte din trunchiul lui şi că picură ca ploaia de pe ramuri. Apa se atrage aşa de tare şi de multă, încât pământul în jurul lui seamănă unui loc mocirlos. Arborele dă apă cu deosebire vara, când râurile sunt secate, şi apa e puţină. S-a proiectat plantarea acestor fel de arbori în regiunile cele aride ale Perului. („Albina Carpaților”, Sibiu, I, 17, 1877)\n\nUn jurnal din Varșovia, numit „Medyeyna”, descrie următoarea înfiorătoare întâmplare. Nu de mult, muri o săteancă cu numele A.V., care era în stare binecuvântată, în a noua lună. Moartea îi venise fără veste, fără ca să fi bolit cât de puțin. Fiindcă răposata, în viață, trăia rău cu bărbatul și adesea era maltratată de dânsul, s-a născut presupunerea că o va fi omorât bărbatul. Această bănuială străbătu și la județ, iar acesta decise a se dezgropa femeia. Cât de mare fu însă surprinderea anchetei de exhumare, când, după desfacerea sicriului, află la picioarele muierii un micuț fiu nou-născut și mort. Fiuțul era născut în mormânt, unde a mai trăit câteva ore după naștere. Așadar, groapa mamei sale i-a fost și leagăn, și mormânt deodată. Încât, pentru mamă, s-a constatat cum că ea se afla într-o stare de isterie (amețită și fără suflare), și ca atare fu îngropată de vie, iar după ce s-a deșteptat din amețeală a născut în sicriu sub cele mai teribile torturi. Aceasta s-a dovedit prin sângele ce se uscase pe buzele nenorocitei femei, limba îi era mușcată de dinți, și degetele de la ambele mâini îi erau încleștate ca fierul. („Luminătoriul”, Timișoara, III, 91, 1882)\n\nJurnalul din Londra „The Times” raportează despre următorul caz din Petersburg, întâmplat în ziua de 15 curent. Țarul Rusiei plecase în parc la preumblare. Văzând niște lucrători acolo, voi să vorbească cu unul dintre ei, deci îi făcu semn ca să se apropie de împărat. Lucrătorul îndată se lăsă de lucru și plecă spre monarh, dar nu ajunse bine aproape când detună o pușcătură, și glonțul îl trânti pe bietul lucrător mort la pământ. Aceasta s-a întâmplat din cauza că în apropierea împăratului sta vigilia, ce avea poruncă ca să împuște numaidecât asupra oricui carele s-ar apropia de persoana împăratului, și vigilia nu observase cum că împăratul l-a poftit pe lucrător ca să-i vină în apropiere. Se zice că acest caz l-a stârnit adânc pe împărat, încât el însuși a alergat la cadavrul împușcatului și a dispus ca să se facă cele mai mari îngrijiri pentru susținerea muierii și a pruncilor nefericitului lucrător împușcat. („Luminătoriul”, Timișoara, III, 56, 1882)\n\nDe ce sunt bărbații așa de urâți?\n\nLa această întrebare răspunde necăjit un colaborator al ziarului „Le Temps” din Paris următoarele: „Dacă bărbatul, așa cum îl vedem azi, s-a făcut așa de urât, cauza e că el, de 6 mii de ani, muncește în ruptul capului pentru a o nutri pe gentila sa consoartă, a cărei unică și principală ocupațiune este să îngrijească de frumusețea ei”.\n\nÎn Trier s-a întâmplat deunăzi un caz interesant. Un cioban a fost condamnat de tribunalul de acolo la 3 ani de temniță pentru crima că a pus cu intențiune foc la mai multe case. La pertractarea procesului, ciobanul acuzat a ținut o vorbire lungă de apărare, care a terminat-o cu următoarele cuvinte: „Recunosc că am comis toate crimele ce mi se impută și sunt vesel că mă duc în temniță, căci acolo învață omul să fie bun și cuminte, să-i placă ordinea și să fie silitor. Și apoi, în temniță capăt mâncare regulat. Dacă mi-ați da drumul, n-aș ști încotro să mă duc spre a-mi câștiga pâinea. Orice pedeapsă o primesc cu mulțămită, și cu cât e mai mare, cu atât e mai bine. Vă rog numai să-mi permiteți să cer iertare de la păgubași”. Când apoi tribunalul îi mai puse în cârcă încă 4 luni de temniță, ciobanul mulțumi frumos judecătorilor pentru noua pedeapsă. („Drapelul”, Lugoj, III, 18, 1903, 3)\n\nÎntr-o comună din districtul Buzău, din România, a răposat zilele acestea moșneagul Enache Bălășoiu la frumoasa vârstă de 108 ani. Bătrânul Bălășoiu în viața sa n-a știut ce va să zică a fi bolnav și s-a bucurat de o vioiciune neobosită atât în privința corporală, cât și spirituală. Conservarea aceasta a bătrânului ne-o vom putea explica întru câtva dacă ne închipuim că nicicând n-a fost însurat. Și cine știe cât ar mai fi trăit burlacul nostru dacă nu s-ar fi lăsat sedus să primească zilele acestea invitarea la o nuntă ce se serbase în sat. Dar năpasta lui l-a dus la acel ospăț, care a fost fatal pentru el. Atâta a mâncat și a băut, încât și-a stricat stomacul, și în urma acestei indigestiuni ce și-a atras acolo a murit. („Drapelul”, I, 57, 1901, 3)\n\nFondarea ziarului nostru și numele editorului nostru au scos din pepene fițuica maghiară „Magyar Szó”, organul strașnicului Bánffy. După ce intervertește cu cunoscuta-i rea credință programul nostru și debitează insinuări malițioase la adresa editorului nostru, reclamă cele mai aspre măsuri de la guvern contra „foii daco-române” din Lugoj. N-avem chef a ne ocupa cu astfel de exploziuni șoviniste, care aparțin deja domeniului patologiei. Dar dacă am voi să răspundem cu monedă egală, ar trebui să atragem atenția agenților siguranței publice din Budapesta că acolo s-a declarat, în strada Sarkantyn, nr. 3 (redacția „Magyar Szó”), un caz grav de turbare. Aviz bacteriologilor din Budapesta! („Drapelul”, Lugoj, I, 3, 1901)\n\nUn tânăr avocat din Atena a făcut multă vreme curte unei modiste frumoase, dar săracă, și pentru ca curtenirea lui să-și aibă rezultatul dorit, i-a promis că o va lua chiar de soție. Din cine știe ce motive însă, tânărul tot întârzia cu împlinirea promisiunii sale. Zilele acestea, în fine, a pățit-o rău. A cercetat iarăși pe iubita sa și spre marea lui mirare a aflat acolo o mulțime de rudenii de-ale fetei, care, toți, cu pistoalele în mână, au pretins ca imediat să-și împlinească promisiunea. Bietul avocat n-a mai îndrăznit nici să crâcnească, ci s-a învoit la moment. Îndată, l-au introdus din odaia laterală pe preot, comandat deja cu o oră mai înainte spre acest scop, care i-a cununat. Așa, bietul avocat, intrat în casă ca june, peste câteva minute s-a depărtat de acolo ca soț. („Drapelul”, Lugoj, I, 28, 3)\n\nDl dr. Ștefan Rozvan, avocat în Ilia Mureșană, a fost pedepsit de pretorele de acolo la două săptămâni închisoare și 200 de coroane amendă, pentru că a găsit pe poarta casei d-sale cununi de flori în tricolorul românesc, puse de alții. Vicecomitele a nimicit sentința, dar ministrul Andrásy – marele prigonitor al „agitatorilor” – a întărit-o. („Drapelul”, VII, 1, 1907, 3)\n\nO întâmplare îngrozitoare – scrie „Telegraful român” – se comunică din comuna ungurească Alsóvadász. Carol Mora, locuitor al acestei comune, venind zilele acestea, seara, acasă din pădure, a fost întâmpinat de o haită de lupi. Bietul om cercă să scape cu fuga. Deja începură a-l părăsi puterile, când văzu înaintea sa o cruce. Își încordă încă o dată toate puterile, ajunse crucea și se urcă în vârful ei. Fiarele au înconjurat-o, urlând după pradă. În situația aceasta critică rămase Mora vreo două ore, când, spre fericire, niște țărani, tăietori de lemne, care veneau din pădure, au alungat lupii. („Drapelul”, VII, 12, 1907, 3)\n\nLa adunarea Societății Școlare Maghiare Regnicolare, care are de scop maghiarizarea Budapestei și a împrejurimii, prezidentul Rákosi Jenő, pentru caracterizarea stărilor din Ungaria, a spus următoarea poveste: „Stăpânul casei se deșteptă din somn, auzind larmă mare în casă. Mulțime de mâțe miaună în casă și turbură liniștea. Stăpânul se scoală mânios din pat, ia ciomagul în mână și lovește în dreapta și stânga, prin întuneric, ca să alunge mâțele. Mâțele fug, dar și stăpânul abia mai răsuflă de oboseală. Dimineața, când se scoală, vede că i-a succes a alunga mâțele, dar lovind cu ciomagul după mâțe a spart oglinda, vasele, mobilele din casă. A făcut pagubă mare în averea sa, s-a ostenit de moarte, dar mâțele au scăpat sănătoase”. Asta e povestea stărilor din Ungaria. Din parte-ne, n-avem nimic de adăugat. („Drapelul”, VII, 16, 1907, 3)\n\nBiserica zidită dintr-un singur pom se află în Santa Clara în California. În anul 1853 se ținu în această regiune primul serviciu divin al baptiștilor sub un stejar uriaș. Când comuna bisericească vru să-și zidească biserica, alese pentru biserică chiar locul pe care stătea stejarul. Stejarul uriaș, care își arunca umbra peste kilometri în lături, fu tăiat într-o înălțime de 25 de stânjeni deasupra pământului, iar trunchiul fu scobit și folosit ca turn al bisericii. Partea tăiată a stejarului se folosi la zidirea bisericii, și când fu gata, mai rămaseră din stejar 1200 de stânjeni lemne de zidit. Biserica, ce se află printre curiozitățile comunei Santa Clara, e de 30 de stânjeni de lată și 70 de stânjeni înaltă. („Drapelul”, Lugoj, II, 50, 1902, 3)\n\nRegele Cristian al Daniei, care a împlinit de curând 85 de ani, a făcut deunăzi o faptă curajoasă. Vinerea trecută, regele aștepta la colțul unei străzi trecerea unui tramvai electric, când două fetițe, de 4 și 5 ani, necunoscând pericolul ce le amenința, începură să se joace între șine. Fu o clipă de groază. Unii trecători începură să țipe, alții rămaseră muți de spaimă, căci tramvaiul sosea în goana mare. Deodată, un bătrân alergă la fetițe și le puse la adăpost. Bătrânul era regele Cristian, care, după ce le-a mustrat părintește pe fetițele imprudente, se depărtă între ovațiunile mulțimii adunate. („Drapelul”, Lugoj, III, 38, 1903, 3)\n\nÎn zilele acestea, regina Elisabeta s-a reîntors din Wied, unde fusese la înmormântarea mamei sale. La reîntoarcere, toate autoritățile, precum și poporul român și-au exprimat în mod deosebit participarea la doliul reginei pentru moartea mamei sale. Expresiunea compătimirii din partea poporului român a pătruns inima reginei într-atâta, că regina a pus la dispoziția Ministerului de Culte toată averea sa privată, economisită în decurs de mulți ani, cu scopul ca din ea să se întrețină școlile din București și alte orașe. Dărnicia reginei a produs mare bucurie în întreaga țară, căci suma dăruită se urcă la 20 de milioane de lei. Dobânzile acestei sume se vor folosi pentru acoperirea, respectiv ștergerea progresivă a taxelor școlare. („Drapelul”, Lugoj, II, 46, 1902, 3)\n\nJandarmeria din Bogojeva a arestat zilele acestea o păreche amoroasă interesantă, anume pe soția învățătorului sârb Miloș Milojević din Iloc, o femeie de 40 de ani, și pe învățătorul sârb Iovan Vuić, un tânăr de 18 ani. Istorioara e foarte picantă. Înainte de aceasta cu vreo câteva luni, s-a logodit învățătorul Vuić cu fiica învățătorului Milojević, și peste vreo câteva săptămâni era să fie nunta. Deodată, dispare mirele împreună cu viitoarea sa soacră, iar mireasa găsește sub pernă o scrisoare a mamei sale, în care-i scria: „Tu ești încă tânără și îți găsești ușor un bărbat potrivit, în ale cărui brațe vei uita totul. Mie mi s-a oferit acum norocul și nu l-am putut lăsa din mână!” Mireasa, din disperare, a luat otravă și a murit după chinuri grozave, iar soțul părăsit (și, totodată, tată nenorocit) a făcut arătare contra soției sale și a fostului său coleg și ginere, în speță, fiindcă, deodată cu dispariția lor, au dispărut și cele 300 de fl., care erau să fie zestrea fetei. Pe baza acestei arătări, a fost arestată, la Bogojeva, această ciudată păreche amoroasă. („Drapelul”, Lugoj, II, 7, 1902, 3)\n\nCel puțin pentru noi, apare ca curiozitate că, în China, analfabetismul s-a decretat ca faptă penală. Toți cei care, până în mai 1936, nu vor învăța cititul și scrisul, vor fi pedepsiți. Spre a putea constata starea faptică, organele polițienești vor putea acosta fiecare persoană și a o invita să citească și să scrie, și dacă se va constata că e analfabetă, va fi pedepsită. Pentru a ușura învățatul cititului și al scrisului, toți elevii care au isprăvit școlile secundare au să facă pe învățătorii – sub pedeapsă – prin toate comunele. Oare la noi nu s-ar putea aplica mijlocul acesta? („Acțiunea”, Lugoj, III, 28, 1936, 4)\n\nJandarmii au dat foc unei case în care se baricadase o familie\n\nÎntr-o fermă din apropiere de Mans, în nord-vestul Franței, s-a întâmplat o tragedie care a costat viața a patru persoane. O țărancă bătrână, cu doi fii, a refuzat să plătească un impozit, cu toate somațiile repetate pe care le-a primit din partea fiscului. Văzând că somațiile n-au rezultatul dorit, un reprezentant al fiscului, însoțit de jandarmi, s-a prezentat la țărancă spre a o executa. Întrucât țăranca și fiii ei s-au încuiat în casă, reprezentantul fiscului a adus un lăcătuș să deschidă ușa. În momentul când acesta încerca să deschidă ușa, un băiat al țărăncii a tras asupra lui un foc de armă, omorându-l. Jandarmii au asediat atunci casa timp de 24 de ore, amenințându-i la urmă pe locatari că vor da foc casei. Un fiu al țărăncii a ieșit afară din casă cu drapel alb în mână, declarând că vrea ca să se predea. Un jandarm care s-a apropiat de el a fost împușcat de un alt fiu al țărăncii. Înfuriați de moartea camaradului lor, jandarmii au dat foc casei și i-au ucis pe țărancă și pe unul din fiii săi, când aceștia au ieșit din casă, încercând să fugă. („Acțiunea”, Lugoj, IV, 7, 1938, 3)\n\nCunoscutul cântăreț Jean Proștean, cu câțiva ani înainte, a fost în orașul nostru să dea un concert. Cu acest prilej, din imprudență, a căzut în deschizătura sufleurului, fracturându-și piciorul. A intentat un proces de despăgubire orașului, și Curtea de Apel din Timișoara a obligat orașul Lugoj a i se plăti 82.000 de lei despăgubiri și 7.000 de lei speze medicale. Oare cine poartă vina că oalele sparte trebuie să le suporte populația municipiului, căci pe spatele ei merge? („Acțiunea”, Lugoj, I, 4, 1934, 4)\n\nDin Berlin, se vestește un caz de nemaipomenit proces fiziologic. Anume, o fată – fiica unui mare fabricant – în etate de 17 ani, Leopoldina Zahn, absolventă a gimnaziului de fete, a trecut prin procesul de transformare, și azi este fecior. Medicii au năvălit din toată lumea să vadă cu ochii minunea asta nouă. Medicul de casă al familiei Zahn spune că fata deja de patru ani suferea de dureri abdominale, a căror explicație dânsul o vede abia acum. Deci patru ani i-au trebuit naturii până să transformeze o fată în fecior. Și să nu zici că sunt minuni! („Drapelul”, VIII, 69, 1908, 3)\n\nParisul își are din nou senzația sa. După madam Humbert și alți escroci celebri, vine acum să încoroneze opul escrocheriei bancherul Rochette, înșelând o sumedenie de oameni cu suma horendă de aproape 200.000.000 de franci. Rochette, care înainte cu câțiva ani era încă un modest bărbier în Paris, displăcându-i meșteșugul, s-a pus pe terenul de a fonda societăți de depuneri. În scurt timp a fondat în Paris două bănci mari cu aproape două sute de sucursale, angajând la întreprinderile lui cele dintâi firme ale bursei franceze. Până și statul spaniol a ajuns a deveni părtaș cu cincizeci de milioane de franci, care acum sunt duse în vânt. Venind, în timpul din urmă, mai multe arătări în contra lui, parchetul a dispus arestarea lui Rochette și controlul cărților casselor sale de bani. Și atunci a ieșit la iveală escrocheria, pe urma căreia o sumedenie de familii o să rămâie pe drum. Soția lui Rochette, care petrece de prezent pe Riviera, a leșinat când a luat vestea arestării soțului ei. Se vorbește că escrocul a căutat să se asigure pe sine, întrucât s-au găsit depuneri de-ale lui induse sub nume false pe la diferite bănci, în sumă de peste nouă milioane de franci. („Drapelul”, VIII, 32, 1908, 3)\n\nZiarele din Germania comentează viu un caz nemaipomenit în viața militară a Germaniei. Anume, numărul mai proaspăt din „Armeezeitung” aduce știrea că împăratul Wilhelm l-a înaintat pe cornetul Carp la rangul de sublocotenent în regimentul II de dragoni de gardă, primul regiment de elită al Germaniei. Importanța înaintării acesteia zace în faptul că tânărul Carp nu numai că nu e nobil, dar nu e nici măcar cetățean german, fiind fiul cunoscutului bărbat de stat român P. P. Carp. Ziarele germane nu-și pot explica numirea aceasta și fac fel de fel de comentarii. („Drapelul”, VIII, 19, 1908, 3)\n\nDl Floru, profesor, a făcut la Ateneul Român din București o conferință interesantă despre Napoleon al III-lea și Unirea Principatelor. D-Sa a zis, între altele: românii datorează recunoștință Franței imperiale și lui Napoleon al III-lea. Dacă nu aveam sprijinul lui Napoleon, care deși la început era indiferent față de noi, și care în urmă ne-a susținut cu atâta căldură, nu se știe dacă puteam avea astăzi un Regat. Întreaga Europă, și în special Germania, cu Bismark, căuta să ne neglijeze. Ceva mai mult, Bismark, la 1853, s-a pronunțat într-o scrisoare: „Valahi puturoși” și „Principatele nu valorează cât ciolanul unui brandenburgian”. Napoleon urmărea reconstituirea statelor după naționalități. Și voia ca la Dunăre să existe o barieră contra lăcomiei Nordice, după cum singur s-a exprimat. Grație ajutorului dat de Franța, și în special de Napoleon, s-a putut alege Cuza în ambele Principate. Conferențiarul termină spunând că românii nu trebuie să uite atențiunea Franței asupra noastră și că ceea ce suntem i se datorează în mare parte Franței lui Napoleon. („Drapelul”, VIII, 28, 1908, 3)\n\nIstoricul petic de pământ din jurul Plevnei, pe ale cărei câmpii și colnici sterpi și-au câștigat două popoare libertatea, i-a văzut zilele trecute din nou pe aceia care au trecut odată în nebun vârtej de însuflețire, în zbor vitejesc, spre zidurile Griviței – i-a văzut pe ofițerii români, care, sub conducerea generalului Boerescu, au mers să cerceteze locurile sfinte, unde armata română și-a primit botezul de sânge din care a răsărit independența României. Cu această ocaziune, s-a petrecut o scenă înduioșătoare. Hotelierii bulgari din Plevna, care i-au găzduit pe ofițerii români, la despărțire au sărutat mâna celor mai bătrâni, strigând: „Voi sunteți adevărații eliberatori ai bulgarilor, nu rușii!” („Drapelul”, VIII, 43, 1908, 3)\n\nPoliția din New York apus mâna, acum de curând, pe o femeie, Ginets, care a comis până acum 20 de omoruri. De regulă, își ucidea bărbații. Se căsătorea, și, asigurându-i bine, la un timp oarecare îi ucidea, dându-i drept dispăruți. Mai târziu, lansa anunțuri prin ziare, în care se oferea bărbaților, și nefericiții care au urmat glasul de sirenă nu au mai revenit nicicând din cuibul de dragoste. Până acum au găsit în pivnița casei dnei Ginets 13 cadavre mutilate urât. Poliția speră că o să dea și de alte cadavre, căci în timpul din urmă au dispărut o sumedenie de bărbați fără să li se fi putut da de urmă. De altfel, femeia se zice că e din cale afară de avară și extrem de religioasă. Dânsa a dispărut. Se crede însă că corpul femeiesc găsit între ruinele vilei dnei Ginets, arse zilele trecute, ar fi al ei. („Drapelul”, VIII, 49, 1908, 3)\n\nCine ar mai crede că există și țări care își fugăresc miniștrii? Cel puțin noi, aici în Extremul Orient, suntem dedați a vedea, în rarele ocaziuni când un ministru ține să se pogoare la muritorii de rând, o bucurie nebună a poporului. Banchete, torțe, tămbălaie și o beție de entuziasm a încopciat la noi un astfel de eveniment. Dar vezi că este o țară mai mică decât a noastră, care, nefiind îndestulită cu lucrul ministrului, când acesta a venit între popor, acesta l-a luat la goană, încât bietul ministru a fost bun bucuros că a putut scăpa fără pălărie și fără papuci de dragostea poporului. Țara aceasta se numește Belgia, și lucrul pomenit s-a petrecut în orașul Charleroi. Ministrul din chestie este ministrul președinte al Belgiei, Schollaert. („Drapelul”, VIII, 50, 1908, 3)\n\nLa 21 septembrie a.c. s-a judecat, în fața Tribunalului Bihor, procesul profesorului pensionar Francisc Kelemen din Sighetu Marmației. La 10 iulie 1933, Francisc Kelemen a scris un articol, intitulat „Ardeal”, în ziarul „Marmaros”. Printre altele, acest profesor scria că Ardealul poate fi mântuit numai dacă i se dă autonomia. Ca argument aducea că Ardealul contribuie mai mult la veniturile statului, prin impozitele ce se plătesc, decât vechiul regat, și, din această cauză, pensionarii din Ardeal nu sunt retribuiți cum ar trebui. După apariția articolului, parchetul a fost sesizat și a deschis acțiune contra autorului. Tribunalul Bihor, după o scurtă deliberare, l-a condamnat pe profesorul pensionar Francisc Kelemen la 1000 de lei amendă și 500 de lei cheltuieli de judecată, pe baza legii Mârzescu-Mironescu, pentru agitație prin presă. Ce pedeapsă merită însă românii care scriu la fel?… („Răsunetul”, Lugoj, XIII, 40, 1934, 3)\n\nȘi noul pod de peste Timiș va fi din scoverzi?\n\nDupă informațiile unor ziare din Capitală, Consiliul Municipiului Lugoj ar fi comandat proiectele unui pod din beton armat la un inginer ungur din Oradea, afirmative singurul specialist din România în materie de beton armat. Și, pupăză pe colac, inginerul Steinbach va fi trimis cu leafă în plus ca să ia lumină la Oradea în atelierele de alchimie inginerească de acolo. Cred însă că este o glumă aceasta, fiindcă nu-mi pot imagina ca inginerul referent să nu cunoască monumentala operă a specialistului nostru inginer Nicolae M. Ganea, profesor, autorul celui mai voluminos manual de specialitate (6 volume), creatorul halei din beton armat a expoziției din Parcul Carol. Dar de ce nu s-a scris concurs, pentru ca să poată, atât membrii Asociației Inginerilor Români, cât și Corpul Arhitecților să-și dea concursul? Pentru ce suntem noi, românii, puși în inferioritate în mod intenționat? Cine din consiliul orașului Lugoj este acela care afirmă că în România aceasta mare nu se mai găsesc lumini decât… ungurul de la Oradea? Ofensa adusă specialiștilor români nu poate rămânea, ci credem că se va reveni, iar inginerul Steinbach, dacă vrea cu orice preț lumină, să fie trimis ca să o caute la București, unde ar putea fi invitat să dea și un examen de limba română, fiindcă, din cauza necunoașterii limbii române, îl auzim în serviciu, pe șantier și în birou, numai ungurește vorbind. („Răsunetul”, Lugoj, XIII, 43, 1934, 3)\n\nLa Congresul învățătoarelor de copii mici din Cluj, dl ministru dr. Constantin Angelescu a spus, referitor la învățământul minoritar, următoarele: „Am vizitat la Târgu Mureș o regiune înstrăinată, Valea Nirajului. Dacă am plecat îmbărbătat și mândru de școala românească, unde învățătorul își dădea toată osteneala, în ce privește școala minoritară, nu am găsit un singur copil chiar, din clasele supraprimare, care să știe un cuvânt românește. Este oare admisibil ca după 16 ani de la Unire să vedem o asemenea situație? Ba mai mult. Copiii acestor școli minoritare nu știu cine este regele țării, nici cine a fost Mihai Viteazul. Noi nu-i persecutăm pe minoritari. Nici nu e în sentimentul nostru românesc așa ceva. Dar cerem un singur lucru: ca aceia care sunt cetățeni români și se bucură de drepturi egale ca și noi să învețe cel puțin limba română”. („Răsunetul”, Lugoj, XIV, 20, 1935, 1-2)\n\nVineri la amiază a fost găsit pe lângă podul de beton, în fața curții de carisaj, într-un lac mic, cadavrul binecunoscutului plutonier major de muzică în pensie Ștefan Luică, care era dispărut de acasă de 12 zile. Ștefan Luică a plecat de la locuința sa în ziua de 22 decembrie 1947 să-și scoată zahărul, și de atunci nu s-a mai întors și nici n-a fost văzut niciunde. Cadavrul găsit n-a prezentat nici un fel de leziune și se presupune că ar fi fost aruncat de criminali acolo, ca să se creadă că s-a înecat. În haine au fost găsiți intacți 2000 de lei, cartelele și actele personale. La autopsia cadavrului s-a constatat că a fost omorât prin sufocare. Cercetările trebuie să urmărească misterioasa moarte a lui Ștefan Luică, ce a fost cunoscut și simpatizat de toți lugojenii. Înmormântarea a avut loc duminică, 4 ianuarie crt., fiind condus cu fanfara Sindicatelor la locul de veci. Răspunsurile funerare au fost date de „Progresul” și Corala Municipiului Lugoj. („Răsunetul”, Lugoj, XXVII, 2, 1948, 2)\n\nDin Closterneuburg se scrie următoarea tragică întâmplare. Nu de multe zile, s-a aflat lângă un țărmure un cadavru de femeie cu părul alb-cărunt. În veșmintele ei s-a aflat o epistolă, învelită bine în papir ceruit, în care s-a citit că nefericita era văduvă de maior, numindu-se Maria nobilă de Deinburg. Drept motiv al sinuciderii, descoperea epistola următoarele: „De cumva această epistolă nu va ajunge în mâna cuiva, atunci lumea va rămâne în necunoștința cauzei: de ce numără cu o nefericită mai puțin între ceilalți. Astăzi a fost al 70-lea an de la nașterea mea, și eu m-am hotărât ca să fac fine vieții mele, curmând firul numeroșilor ani de tortură. Am suportat tortura până când am putut. Am fost mamă la 15 copii; în anii ultimi 14, în fiecare an mi-a murit câte unul! În anul trecut mi-au murit cei din urmă doi feciori: ultimul sprijin în bătrânețele mele! Unul a căzut în Herțegovina în lupta cu hoții, iar celălalt a căzut jertfă morbului de tifos în Bosnia. Acum mă văd părăsită de toți, rămasă singură, cuprinsă de o durere spirituală ce-mi cauzează un rău care consumă încet, dar sigur puterile fizice debile. Am vărsat nenumărate lacrimi, dar nicicând nu am păcătuit contra lui Dumnezeu, carele mi-a trimis atâtea lovituri de nedescris. Oricât de mare îmi era durerea, nicicând nu m-am văitat. Întreb însă pe toate mamele dacă se poate suporta lovitura: să vezi că din 15 copii, adăpați la pieptul tău și iubiți, în fiecare an am pierdut unul” (aici s-a curmat pana nefericite sinucise). („Luminătoriul”, Timișoara, IV, 40, 1883)\n\nUn bărbier din Neapole a instruat două maimuțe a rade barba la oameni. Una dintre ele săpunește, iar cealaltă rade cu briciul. La început se cam sfiau oamenii a-și încredința capul și grumazul în laba înarmată cu brici a maimuței, astăzi însă toți pasagerii sunt amorezați de dexteritatea maimuțelor, care, mai vârtos dacă capătă un bacșiș ce se cuprinde în zaharicale, sunt cu deosebită atențiune față de clienții lor. („Luminătoriul”, Timișoara, IV, 36, 1883)\n\nCorespondentul din Roma al ziarului „Daily Telegraph” trimite ziarului său o foarte interesantă comunicare, relativă la dezastrul din Messina, care a fost prezis de un ziar din acest din urmă oraș. Un preot din Messina spune că, în timpul din urmă, agitația anticlericală în acest oraș ajunsese la culme. În ajunul dezastrului a avut loc o întrunire, la care s-au votat moțiuni foarte violente în contra principiilor religioase. Tot în acea zi, ziarul „Il Telefono” din Messina a publicat o poezie, care nu era decât un blestem la adresa lui Hrist. Poezia era intitulată Novena a Gesu bambino (Nouă zile de devoțiune pentru copilul Hristos). Ultima strofă era următoarea: „O bambinello mio,/ Vero nomo, vero Dio,/ Per amor della tua croce/ Fa sentir la nostra voce;/ Tu ches ai che non sei ignoto/ Manda a tutti un terremoto”. (O, copilașul meu,/ adevărat om, adevărat Dumnezeu,/ pentru dragostea crucii tale/ fă să fie ascultat glasul nostru;/ Tu, care știi că nu ești necunoscut,/ dă-ne la toți un cutremur de pământ.” („Drapelul”, IX, 3, 1909, 3)\n\nDin Sighișoara, se comunică știrea alarmantă că sașii nutresc gânduri rele și că răpciuga pangermanismului începe a-i stăpâni și pe dânșii. Ce s-a întâmplat, la adecă-te? În Șeica Mică, într-o noapte furtunoasă, ca păcura de întunecată, sașii, instigați de un „agent” de chinematografie, s-au apropiat tiptil de școala lor și au furat emblema ungară, așezată acolo de judele lor. A doua zi, tot jurul era în fierbere. Fibirăul din Șeica Mică a cerut întărirea posturilor de gendarmi, punându-l la răcoare pe „agentul” care, în loc să-și vândă aparatele, a încercat să facă politică în țara lui Pap János. Întrebarea cea mare, că ce scop să fi avut sașii ca să fure emblema țării. Dacă se întâmpla asta într-o comună românească, avea înțeles, desigur vreun biet român avea lipsă de un „dărăb de plec”, și decât să dea bani, ar fi „șciers tabla aia dă pră școală”. Dar pe sași ce să-i fi putut îndemna, nu știm! Așteptăm să ne-o spună Judecătoria. Se prea poate să fie vorba și de demonstrație! Ce mai știi? („Drapelul”, IX, 8, 1909, 3)\n\nÎn gara unui sat mic din jurul Schwarzwald-ului, din Germania, locuitorii au avut parte de o panică mare. Era pe înserate. Soarele a apus deja și încetul cu încetul se întuneca. În gară, o mulțime de pasageri, economi și femei așteptau vicinalul. Șeful a rugat mulțimea să intre în sala de așteptare, anunțând că trenul întârzie un sfert de oră. Provocarea a rămas fără rezultat, ba unele femei s-au postat departe de sala de așteptare, în frig și unde au fost mai mult expuse vântului rece. Unii dintre feciori, din când în când, aruncau câte-o privire spre sală, dar se întorceau repede, făcându-și la cruci. Șefului i-a părut curioasă purtarea suspectă a mulțimii, a trimis un servitor să știricească ce-i cauza panicei. Nu peste mult timp, se întoarce servitorul, schimbând la fețe de frică, și anunță că „dracul” șede în sala de așteptare. Șeful, mai curagios, a salvat mulțimea din situația penibilă. Deschide ușa. Înlăuntru șede comod un domnișor cu o țigaretă fină în gură, mascat ca „drac”. Tânărul, binecunoscut în împrejurime, se costumase ca „drac” pentru un bal mascat din Freiburg. („Drapelul”, IX, 19, 1909, 3)\n\nSub acest titlu, cetim în ziarul „Viitorul” din București următoarele șire, pe care le reproducem din cuvânt în cuvânt: „Ziua de 15 martie, ziua în care a fost proclamată libertatea absolută a ungurilor, a fost sărbătorită de ungurii din capitala României tot cu atâta însuflețire ca și când ar fi fost la Budapesta sau… Seghedin. Ieri după-amiază s-a oficiat câte un Te Deum la biserica protestantă și cea catolică. Au vorbit preoții unguri Toti, Zsigmond și Arpad Márton, arătând însemnătatea zilei. Ieri seara, toate societățile ungurești din Capitală au sărbătorit această zi cu multă însuflețire. S-a cântat Kossuth nóta, s-au declamat poezii patriotice ungurești, s-au jucat piese de teatru naționale ungurești. Așa au petrecut oaspeții noștri unguri ziua de 15 martie. O întrebare se impune: cum sărbătoresc românii autohtoni din Ardeal ziua de 3 mai?… („Drapelul”, IX, 26, 1909, 3)\n\nSub acest titlu sonor vestesc ziarele maghiare un eveniment de nemaipomenită însemnătate națională. Pe lângă acest eveniment important, conflictul balcanic dispare cu desăvârșire. Mă rog, în Palestina s-a prins o barză „maghiară”. Da, da, a anunțat acest eveniment de importanță mare seniorul unei mânăstiri de lângă lacul Genezarethului, pater Schnitz, care, prinzând o barză, a văzut un ineluș pe picior pe care erau gravate următoarele cuvinte: „Ornit. Központ Hungaria 293”. Adică Societatea Ornitologică din Ungaria a însemnat în anii trecuți mai mulți pui de barză cu inele din chestie, pentru a staveri precis calea ce o fac berzele în călătoria lor. Dar pentru ce este această barză maghiară, asta nu o știm. („Drapelul”, IX, 40, 1909, 3)\n\nPoliția din Budapesta a făcut deja anchetă în chestiunea bătăilor și devastațiunilor din Dietă, întâmplate în nefericita zi de 13 decembrie. Pe baza fasiunilor martorilor, s-au constatat următoarele: deputatul Zoltán Lengyel i-a pălmuit pe mai mulți gardiști ai Dietei și a scos și cuțitul din buzunar; deputatul Ioan Hock l-a pălmuit pe un gardist, a zvârlit la pământ cărți de legi și le-a călcat cu picioarele; deputatul Lud. Holló a bătut cu o scândură mai mulți gardiști; deputatul baron Des. Bánffy a ridicat un fotoliu ministerial și l-a aruncat într-o bancă; deputatul Zoltán Pap i-a pălmuit pe mai mulți gardiști și a zis cătră unul dintre ei: „Te voi pușca, dar nu numai pe tine, ci și pe Tisza și Perczel!”. Lista acestor deputați devastanți și pălmuitori a fost predată procurorului spre a intenta proces contra lor. („Drapelul”, IV, 12, 1904, 3)\n\nCercul Bănățenilor din București, cunoscând elanul sufletesc și material al fraților noștri, cheltuit în atâtea probleme generoase de ordin obștesc, socotește că și ridicarea orașului Lugoj este cu putință de realizat, pe baza unui plan de lungă durată, întocmit după studiu și atentă cercetare. Poziția geografică a Lugojului, în centrul Banatului, și încopcierea lui cu noi linii de comunicație; transformarea în energie electrică a posibilităților stăvilarului de la Coștei și utilizarea râului Timiș, înglobarea în orașul Lugoj a celor aproape 15 sate situate la distanțe de 3-7 km, ca să numim numai posibilitățile cele mai evidente, pot forma obiectul cercetării și propunerii utile scopului și ridicarea orașului Lugoj la rangul ce-l îndreptățește trecutul său. Drept aceea, Cercul Bănățenilor din București (str. Mântuleasa, nr. 1) inițiază un curent de cunoaștere a orașului Lugoj, instituind Premiul Urbanistic Primar Dr. Constantin Rădulescu, în sumă de lei 100.000, pentru cel mai bun studiu manuscris care va trata posibilitățile și mijloacele de dezvoltare a orașului Lugoj în viitor și care va fi depus în Cerc în intervalul 1 octombrie 1945 – 1 aprilie 1946. Premiul se va decerna de către o comisie a Cercului Bănățenilor în unire cu Primăria orașului Lugoj. Suma de 100.000 de mii de lei, pentru scopul propus, s-a depus la Banca „Cărășana” din Lugoj („Răsunetul”, XXIV, 1, 1945)\n\nPuteam să-i punem și o cruciuliță neagră la cap, dar ar fi prea devreme. După grele suferințe, „Ungaria” lui Moldován Gergely din Kolozsvár anunță că pentru o lună își sistează apariția. Care în termeni juridici înseamnă că la 1 februarie, anul 1909, „Ungaria” va da ortul popii, lăsându-și potcoavele tocite și greumântul abonamentelor gratuite drept mângâiere sufletească celor ce cred în zămislirea românilor „moderați”. Dorința de a adormi în Domnul o arată „șeful” în cuvintele prime ale singurului articol apărut în 1909, când zice: „Trudiți ne simțim cu toții – colaboratori și cetitori”. Halal, nene Moldovene, de așa mărturisire. Bravos! Dar cum naiba să nu se trudească cetitorii, când dta le pui întrebări înciucurate, ca: „Este sănătos șăzutul? Pregătiți-vă de somn, de trezit nu-și va lua nimeni osteneala să vă trezească”. O întrebare modestă însă nu putem suporta: Cine, mă rog, suportă spesele de înmormântare? Ori este aceasta o delicată chestie familială? Atunci, pardon! („Drapelul”, IX, 2, 1909)\n\nÎn foile maghiare din Pesta se spune că învățătorul Mészáros József din colonia maghiară Igazfalva (com. Caraș-Severin) s-a purtat așa de brutal cu copiii și fetițele, date sub îngrijirea sa, încât poporul de acolo e revoltat și pretinde de la ministru permutarea lui. Învățătorul bătea, pălmuia, tortura în mod barbar pe micile mlădițe. Mulți copii și copile au zăcut săptămâni întregi în pat în urma rănilor primite. Oamenii nu mai voiesc să-și dea copiii sub îngrijirea învățătorului nemilos Mészáros. Poporul a decis să-l alunge pe învățător din sat cu forța brahială, dacă ministrul nu-l transferă din Igazfalva. Ministrul Berzeviczy, în loc să se ocupe cu maghiarizarea școlilor noastre, ar face bine să saneze relele din școlile de stat, unde i se oferă un larg teren de activitate. („Drapelul”, IV, 99, 1904, 3)\n\nUn țăran din Becicherecu Mare, Milan Nikolaiev, s-a dus deunăzi la moară ca să macine grâu. Până să-i vină rândul, a intrat în vorbă cu mașinistul Kata János despre războiul ruso-japonez. Nikolaiev ținea energic cu rușii, pe când Kata ținea cu japonezii și zicea că slavii sunt lași. Ca să dovedească cele zise, a luat niște clește, le-a ars la ambele capete și apoi i-a zis lui Nikolaiev: „Dacă ai curaj, prinde cleștele în mână și strânge-mă cu ele de gât!” Nikolaiev, ca să nu rămână de rușine, luă cleștele înfierbântate și – deși îl ardeau rău la mână – strânse cu putere gâtul lui Kata, încât acesta era cât p-aci să-și dea sufletul. Toate acestea le-a făcut ca să dovedească curajul slavilor. Văzând că nu-i glumă, oamenii dimprejur i-au despărțit. Nikolaiev, ars rău la mână, o luă la fugă, iar Kata fu dus mai mult mort acasă. („Drapelul”, IV, 100, 1904, 3)\n\nBătaia a fost introdusă în Rusia de țarul Ivan III în anul 1497, imitându-i în această privință pe tătari. Țarul Alexei Mihailovici a înăsprit foarte mult această pedeapsă. El a introdus, în 1648, bătaia în 100 de cazuri și a creat șase feluri de bătaie, una mai îngrozitoare decât alta.\n\nAl șaselea fel consta în aceea că delincventul era purtat în piața publică trei zile de-a rândul și bătut strașnic cu cnuta. Țarul Alexei Mihailovici a introdus și alte pedepse, care întrec în barbarism chiar și pedepsele mongolilor. El a introdus tăierea mâinilor, a picioarelor, a nasului, a urechilor, a buzelor și distrugerea nărilor.\n\nAceste pedepse s-au susținut în legile rusești până în 1863. Petru cel Mare a introdus și alte pedepse corporale, care au provocat cea mai mare consternare. Pedepsele erau așa de groaznice încât, de regulă, se sfârșeau cu moartea. Caterina a II-a a voit să îmblânzească pedepsele corporale, dar i-a lipsit curajul de a se opune obiceiului barbar.\n\nÎn 1845, țarul Nicolae I a redus aplicarea bătăii, folosind-o numai la patru cazuri de crime, dar el i-a pedepsit cu bătaie și pe criminalii politici. Cei condamnați la muncă silnică în Siberia erau pedepsiți în piața publică cu 30-100 lovituri de bici înainte de a fi deportați în Siberia.\n\nȚarul Alexandru II a casat acest obicei barbar. În 17 aprilie 1863, el a sistat pedepsele grele corporale. Felul mai ușor al pedepsei corporale, bătaia cu vergi, a susținut-o numai pe seama țăranilor, a soldaților și matrozilor dezertori. Acum, țarul actual, Nicolae II, a casat și această pedeapsă, nedemnă și rușinoasă pentru oameni. („Drapelul”, IV, 96, 1904, 3)\n\nO americancă în etate de 22 de ani, foarte frumoasă și bogată, a văzut la Belluno, în Italia, un bărbat foarte frumos și l-a sedus să fugă cu ea. El e portarul de la hotelul din Belluno, îl cheamă Hans Iosif Maria Boz, e însurat și tată a patru copii. Părechea amorezată a călătorit la Viena și la Paris și trăiau în deplină fericire. Într-o zi însă, portarul Boz veni iarăși acasă la Belluno și toți se mirau și erau curioși de pățaniile lui. El însă n-a vrut să spună nimic. Oamenii, curioși, au aflat că părechea amorezată se dusese până la Paris, dar aici americanca a aflat un francez mai atrăgător decât Boz, s-a amorezat de el și într-o bună zi l-a părăsit pe Boz, lăsându-i o pungă plină cu bani și o epistolă de adio. În epistolă era scris că ei îi pare rău că a răpit un bărbat însurat și-l roagă să se reîntoarcă acasă la nevasta și la copiii lui. Nevasta l-a iertat, văzând că el a adus acasă o pungă mare plină cu bani. Americanca frumoasă a răpit până acum trei bărbați: pe un conte din Veneția, pe un baron din Florența și pe cel mai frumos bărbat, pe portarul Boz din Florența. („Drapelul”, IV, 98, 1904, 3)\n\nLa o judecătorie din Viena s-a pertractat, luni, un proces interesant. Două domnișoare, foste eleve la Conservatorul din Viena, l-au dat în judecată pe fostul lor profesor, Albert Stritt, pentru vătămare de onoare. Profesorul ținea, adică, mult la aceea ca elevele sale să-l salute când se întâlnesc cu el. Cele două domnișoare nu l-au salutat. Atunci, el a folosit cuvinte batjocoritoare și josnice la adresa lor. La pertractare a luat parte multă lume cultă și multe fete de la Conservator. Profesorul acuzat a declarat înaintea judecătoriei că e gata a-și retrage cuvintele ofensatoare și a-și cere iertare de la cele două fete ofensate. Fetele n-au voit însă să știe nimic de împăcare. În decursul pertractării, procurorul a zis că profesorul, în fiecare zi, are obiceiul să spună către elevi și eleve: „câine leneș, porc, idiot” etc., precum și expresiuni ca: „îți rup urechile! în curând o să vă văd murind pe gunoi” etc. Judecătoria l-a pedepsit pe negalantul profesor la 100 coroane amendă. A doua zi, profesorul și-a dat abdicerea din postul său. De altfel, fetele din Conservator aveau mare ciudă pe profesorul Stritt, care nu se purta deloc galant cu ele. Acum s-au răzbunat. („Drapelul”, III, 51, 1903, 3)\n\nSub egida deputatului și viceprezidentului Dietei din Budapesta, Albert Tallián, se va înființa în curând, în Banat, o reuniune maghiară „de cultură”, cu scopul de a face din cetățenii „de limbă străină”, români și șvabi din Banat, maghiari cu trup și suflet. Cercul de activitate al acestei reuniuni de maghiarizare se extinde asupra comitatelor Arad, Bács-Bodrog, Cenad, Caraș-Severin, Timiș și Torontal, adică acolo unde locuiesc în masă români și șvabi, Ferește-te, române, de cui străin în casă! („Drapelul”, III, 53, 1903, 3)\n\nOficiantul Eduard Pittnels, din Vaț, s-a împușcat, marți, în orașul Hatvan. El a lăsat după sine o epistolă către tatăl său, pe care era scris: „Blăstămat fie acela care deschide epistola asta afară de tatăl meu”. Tatăl nefericitului, citind epistola, a aflat că Eduard Pittnels a iubit o femeie pe care n-o văzuse niciodată. Văzuse, adică, fotografia unei fete frumoase și s-a amorezat de ea până la nebunie. În zadar a căutat însă s-o afle vie pe fata cea frumoasă, căci n-a găsit-o. De supărare și disperare, s-a sinucis. („Drapelul”, III, 67, 1903, 3)\n\nDuminică au avut loc niște scene îngrozitoare pe Bulevardul Sfântul Mihai din Paris. Acolo locuia contele maghiar Oszkár Kornis, în etate de 29 de ani, care studia științele oculte, magia și vrăjitoria. În cursul timpului, tânărul conte se amorezase foc de o contesă maghiară ce locuia la Paris. Contesa a murit anul trecut, și de atunci nefericitul conte Kornis și-a pierdut mințile. Vecinii lui îl aflau adeseori, noaptea, strigând, plângând și suspinând în pat. Aștepta umbra contesei, pe care o chema prin diferite vrăjitorii. Mai târziu, contele avea obiceiul să alunge spiritele prin gloanțe de revolver. Vecinii auzeau adeseori, noaptea, împușcături în odaia tânărului conte și aveau mare frică. Duminică a ajuns nebunia contelui la culme. El ieși din odaie pe coridor și pușcă asupra tânărului Paul Oliver, ce trecea pe acolo. Glonțul i-a perforat mâna dreaptă. Contele pușcă apoi pe o servitoare. Glonțul i-a intrat în ceafă și i-a rupt artera cea mare. De aici, contele a alergat la portăreasa casei, dna Lejand, și i-a slobozit în piept două gloanțe de revolver. Apoi, contele se împușcă și pe sine, rămânând momentan mort. În odaia lui s-a aflat un portret de femeie perforat de gloanțe, apoi statui de ceară, necesare la operațiunile vrăjitorești ale contelui. („Drapelul”, III, 131, 1903, 3)\n\nOmul poate trăi oriunde, dar e dator să trăiască în țara sa\n\nSunt multe necazuri în lumea asta, și o mare parte din ele parcă sunt lăsate anume pentru noi, românii. Și se leagă necazurile de noi, bată-le pârdalnicul, cu duiumul, fără să ne luăm osteneala să le prăfuim, să le batem în cojocul mamei lor, ca țiganul, și așa se-ndrăgesc de noi și ni se țin lanț, se prind de noi ca scaiul de oaie.\n\n Hei, frați români, nu-i lumea făcută ca să ne vie binele de-a gata, ci ca să muncim, să ne trudim, să asudăm, să poticnim – și numai pe urmă să mai gustăm și din bine oleacă, ca să ne cadă cât se poate de cu dulce. Căci trebuie să ne dăm seama că mulțumirea și fericirea n-au de gând să bată la ușa noastră dacă umblăm numai după cele trupești. Dacă avem ce mânca și dacă avem bani, stăm cu fericirea întocmai ca sasul, care a fript porumbei negri de pe câmp, din cei care croncăneau. Mulțumirea trebuie să ne-o căutăm și-n altceva: în creșterea copiilor, bunăoară, în iubirea de țară și biserică, și pe urmă în dragostea față de neam. Clădită fericirea noastră pe acest legământ, ne va fi cu atât mai trainică și cu atât mai mare.\n\n Muncesc oamenii noștri, se trudesc până dau în brânci de multe ori – aș păcătui de-aș zice că-s leneși –, dar în ziua de azi, munca din băierile inimii nu mai are loc, căci a întrecut-o cea din băierile sufletului. Munca cu brațele, lucrul cu unelte de tot simple se pierde pe lângă munca cu mașini, pe lângă lucrul întocmit cu mintea.\n\n Avem multe greutăți. Ca să le delăturăm, muncim până vedem stele verzi și tot nu putem trăi. Și dacă nu ne putem ferici în țara noastră, dacă trebuie să ne căutăm mântuirea în America, apoi nu e altul de vină decât numai noi. […] Omul poate trăi oriunde, dar e dator să trăiască în țara sa. Cel ce nu poate trăi în satul unde-și are pământul – mult, puțin, cât i l-a dat Dumnezeu –, curtea, casa, vitele și mai presus părinții, muierea și copiii, nu-i vorbă, de multe ori îl împiedică împrejurările, dar un om harnic, un om la locul său trece peste toate nevoile, învinge toate neajunsurile și nu fuge în America.\n\n În primul rând, sărăcia îi face pe români să ia bâtul pribegiei, iar în al doilea, în măsură de tot mică, dorul după bogăție.\n\n Că suntem săraci o știu și păsările din codru, dar știu și aceea că noi purtăm cea mai mare vină la aceasta. Și ca să adeveresc că nu vorbesc decât ce este, aș putea înșira o sumedenie de dovezi. Mă mărginesc însă a atinge numai pe cele mai de frunte:\n\n a) Muncim ca vitele, dar n-avem împărțeală la lucru, nu știm face economiile de lipsă și nu știm câștiga, căci ne lipsesc însușirile de neguțător, de întreprinzător. Dacă avem ceva capitale nu le știm plasa într-o întreprindere, care să ne aducă venite, ci le ținem pe fundul lăzii.\n\n b) Lucrăm pământul ca moșii și strămoșii noștri. Nu facem reuniuni agricole ca să avem la îndemână tot felul de mașini economice.\n\n c) Nu-mbrățișăm industria și comerțul, ci\n\n d) Bem până plouă,\n\n e) Purtăm procese până rămânem pe uliți, și la urma urmelor plecăm în America, ca să ne câștigăm ce-am pierdut. (Dionisie Stoica, în Calendarul „Poporului român”, Budapesta, 2, 1904, 72-77)\n\nMai are poporul nostru încă un obicei tare păgubitor, că împrumută bani fără cap, fără să-i bage într-un lucru de unde are venit și fără să-și dea socoteală înainte că în ce fel ar putea plăti împrumutul. Și cei mai mulți dintre ai noștri din pricina asta calcă pământul Americii.\n\nRădăcinile năcazurilor noastre însă se întinde departe, în veacurile trecute. Dar iarăși numai noi suntem vinovați, dacă nu cu altceva, cel puțin cu aceea că nu le-am înăbușit. Vecinii ne-au ocupat pământurile și-au pus mâna pe casele și curțile noastre. Cu bani, nu-i vorbă, dar cu bani ușurei și rotunzi, ca să se ducă-n alte mâini, și așa am rămas săraci. Mai departe, ni s-au călcat în picioare toate drepturile și nici chiar de la ’48 încoace nu ne putem bucura de unele drepturi mărunțele, care nu s-au dat pentru că poporul nostru parte nu și le-a cunoscut, parte a fost lăsător și răbdător de l-au călcat toți în picioare și l-au batjocorit.\n\nCarte, învățătură, națiune românească, dacă vrei să stai cu fruntea ridicată în fața vremilor furtunoase și vijeliilor dușmane. Minte luminată și inimă caldă, suflet bărbătesc – și atunci nime nu te va scoate din casa ta și nici nu te-or trimite năcazurile în America. (Dionisie Stoica, în Calendarul „Poporului român”, Budapesta, 2, 1904, 74-75)\n\nLugojul cosmopolit, unde elementul românesc degenerează din zi în zi în urma unei politici păcătoase, are cu un medic mai mult. Cazul ne bucură, prin faptul că noul medic este dșoara dr. Iuliana Lupea, fiica fruntașului măestru lugojean Alexandru Lupea. După ce dșoara dr. Iuliana Lupea și-a însușit o temeinică praxă ca medic-șef director de spital, ca asistentă la Facultatea de Medicină din Strasbourg și Paris, astăzi se stabilește în Lugoj, orașul său natal, ca doctor, specializat la Paris, în boli de copii. („Răsunetul”, VII, 50, 1928, 3)\n\nConducătorii Rusiei, vicleni și bolșevici, pregătesc tot felul de „bombe” politice, pe care să le pună sub casa vecinilor. Îndeosebi îi poartă însă sâmbetele României, pe care ar dori s-o vadă răpusă și ajunsă pe mâna celor ce conduc azi Rusia. În acest scop, fac mișelește pregătiri de război. O dovadă a dat-o săptămâna trecută. Pe neștire, în înțelegere pe ascuns cu dregătoriile turcești de la Constantinopol, au trecut în goană mare două mari vase de război prin Dardanele, prin care e oprită trecerea de vase de război, și le-au dat drumul în Marea Neagră! Mai înainte, vorbiseră prin foile lor că cele două vase mari fac numai o „călătorie de manevră”, de probă. Acum au nimerit să facă „probă”, tocmai trecând prin locul oprit, prin Dardanele la Marea Neagră. Cu aceste două mari vase de război, Rusia are azi o puternică flotă de război în Marea Neagră, ajungând a fi o primejdie pentru țările vecine cu această mare, îndeosebi însă pentru România, care n-are vase de apărare față de o astfel de flotă străină. Ziarele din București vorbesc cu îngrijorare de acest semn mult grăitor dat de Rusia. Ticăloșii ce o cârmuiesc umblă, vădit, cu gând rău pentru noi. („Răsunetul”, IX, 8, 1930, 1)\n\nCine are urechi să audă!\n\nCu ocaziunea alegerilor județene, organizația Partidului Național Țărănesc a județului Severin, în manifestul lansat către alegători, împroașcă toată lumea. Liberalii sunt considerați ca mâncători de oameni și de țară, tot asemenea și averescanii. Să știe însă dnii naționaliști că Reuniunea Meseriașilor Români din Lugoj, sub guvernul Averescu, a primit o sumă însemnată, pentru a-și zidi un cămin. Guvernul dlui Maniu, ce-i drept, ne-a îndopat cu majorarea tuturor impozitelor, încât unii au și început a da faliment. Acum mai văzurăm și batjocura asta, ca 500 de meseriași români să fie reprezentați la județ prin dl Polak, neaoș român. Dlor, nu-l mai pomeniți pe fie-iertatul Brediceanu. C. Brediceanu era copil de maistor și făcea politică românească, iar acum, de s-ar scula din morți, în mulți ar lovi cu cravașa. Va sosi însă timpul că se vor cuminți și maistorii noștri și vor da mâna cu economii. Atunci, mulți din cei ce fac astfel de politică, s-or ascunde de lumina zilei ca bufnița. (V. Jucu, în „Răsunetul”, IX, 8, 1930, 1)\n\nPolitica noastră înoată\n\n Într-o apă tulburată\n\n Bună chiar de pescuit,\n\n După cum s-a dovedit –\n\n Și la roată –, ca la „boată”.\n\nNu-i mai cinste, omenie\n\n Și-i atâta dușmănie,\n\n Că poporul de la sat,\n\n Descântat și încurcat,\n\n Cui să-i creadă nu mai știe.\n\nUnii din domni își dau sfatul\n\n Că ceilalți fură statul,\n\n Da-n loc să ia de la iei\n\n Milioanele de lei,\n\n Pun dări să plătească satul.\n\nZice-un sătean rău de gură:\n\n „Mi se pare și-azi se fură,\n\n Dar se tem și dumnealor\n\n Să n-ajungă la măsură,\n\n Când s-o-ntoarce roata lor”.\n\nDefăimarea se lățește\n\n Și ne-ncrederea tot crește,\n\n Românescu catechism\n\n E tradus la bolșevism,\n\n Care țara ne-o pândește.\n\nDoamne, nu ne da pierzării,\n\n Să mai plângem soarta țării,\n\n Varsă din izvor ceresc\n\n Duhul drept și creștinesc\n\n Al iubirii și-mpăcării.\n\nUn mare învățat, văzând pagubele și stricăciunile ce le face trupului rachiul și peste tot băuturile spirtoase, a cercat toate spre a afla un leac contra acestei patimi urâte și păgubitoare. Și a aflat leacul căutat, care pe cât e de ieftin, pe atât de lesne de luat. Anume: învățătorul a pus o albină să-l înțepe cu acul pe un om în stare de beție. Acesta s-a trezit îndată și nu numai că era treaz, cu mintea limpede, ci a simțit îndată o greață față de orice băutură. Învățătorul a făcut probe cu mai mulți bețivi și pe toți i-a vindecat cu ajutorul albinelor, așa că niciunul nu s-a mai dat beției. („Drapelul”, 37, 1914)\n\nToaca de la biserica mare din Lugoj\n\nSărmană toacă din turnul bisericii române gr.-or. din Lugoj, află și te miră că și tu ai ajuns spini în ochii șoviniștilor de aici. Tu ești veche de zile, ai îmbrăcat haina ta de sărbătoare, a tricolorului, în vremuri bune, când încă nu exista și în jurul turnului, de unde se revarsă glasul tău, speța șoviniștilor. Vezi, vremile s-au schimbat, tu, pașnică toacă, ai ajuns să faci să se încleșteze azi pumni spre tine, ca să-ți schimbi culoarea feței de frică. Ești în tricolor, și șoviniștii cer să iei iar culoarea lemnului, căci ei nu te pot vedea așa cum ni te-au lăsat străbunii noștri, copii buni și blânzi pe atunci, fără gând de demonstrație, ci ca toaca bisericii noastre românești. Rigagno, așa își zice omul care, în coloanele unei gazete din Budapesta, îi cere episcopului nostru din Caransebeș și prim-comitelui comitatului să-ți șteargă culorile. Dar noi nu suntem îngrijorați de soarta ta, sunt prea înalte regiunile în care tu plutești, încât să te ajungă tulumba șovinistă, care vrea să-ți spele fața, și le ești atât de dragă copiilor noștri, încât te vor apăra ciocanele lor – nu mai ai lipsă de apărarea noastră. Dlui Rigagno, dacă cu orice preț vrea să lingă culorile de pe toacă, îi zicem să se lase tras cu scripetele sus în turn, ca boul care, undeva în Ardeal, a fost în acest fel suit să pască iarba ce crescuse acolo. Altcum, să știe că toaca noastră nu schimbă la fețe de frica lui, o, nu! („Drapelul”, 40, 1914)\n\nDe ce sunt mai multe văduve ca văduvi?\n\nDupă ziarul italian „Piccolo della Sera”, una dintre cele mai mari și cunoscute societăți de asigurare i-a întrebat pe cei mai renumiți medici din Italia de ce este numărul văduvelor de două ori mai mare decât cel al bărbaților? Dintre răspunsurile primite, cel mai de seamă este al profesorului dr. Orlano: „Dacă o pereche a trăit mai mulți ani împreună și atunci moare soția, soțul îi urmează cât de grabă, trăiește 2-3 ani și după aceea, într-o bună zi, moare, părăsind viața aceasta amarnică. Dacă însă soțul moare, soția pare că renaște, devine mai tânără, mai frumoasă și poate mai vioaie. Pierderea soțului nu o atinge sufletește deloc. Se căsătorește din nou și se obișnuiește repede cu viața nouă!” („Drapelul”, 40, 1914)\n\nZiarul american „Daily Mail” publică cele zece porunci care se învață în școlile japoneze. Iată-le: 1. Temeiul vieții este fidelitatea: cinstește persoana Majestății Sale, a suveranului tău, și slujește-ți țara în orice împrejurare; 2. Înconjoară cu râvnă părinții tăi și gândește-te întotdeauna la iubirea și ajutorul ce ți-au dat; 3. Frații și surorile, ca membri ai unei familii, să se iubească și să trăiască în pace și înțelegere; 4. Lucrează și pentru aproapele tău, încurajează-l pe omul bun și descurajează-l pe cel rău, iar pe amici și pe străini să-i tratezi la fel; 5. Să nu minți; 6. Dacă studiezi trecutul, înțelegi prezentul; 7. Când vezi oameni prigoniți de soartă, fii prietenos cu dânșii și, pe cât se poate, simte cu ei împreună; 8. Boala, cum se zice, se naște prin gură; bagă de seamă ce mănânci și ce bei; 9. Curajul și ambiția nobilă să le păstrezi chiar și în împrejurările cele mai grele ale vieții; 10. Îngrijește ca sfaturile străbunilor, privitoare la țară și la casa părintească, să fie totdeauna respectate. („Drapelul”, 48, 1914)\n\nDr. Schneider, deputat și consilier comunal la Viena, aflându-se de câtva timp în București, s-a exprimat în modul următor despre România și români: „Ținem să se știe că între germanii din Austria și românii de pretutindeni există o legătură firească, mai puternică decât orice alianță. Nimeni nu se va putea atinge de români fără a ne avea și pe noi alături de dânșii. Cei din Budapesta cred că pot face, nepedepsiți, orice în contra celor 3 milioane de români și să orienteze politica externă a Austriei după interesele lor. Ei bine, asta nu va fi niciodată, nu! Elementul român este de o valoare întreită pentru idealul nostru, al austriecilor, decât elementul maghiar. Am ajuns să cunoaștem importanța românismului în Orient și suntem hotărâți ca politica noastră orientală s-o facem mână în mână cu România” („Drapelul”, VII, 14, 1907)\n\nLa adunarea generală a comunității bisericești romano-catolice din Vârșeț, un publicist a adus un clasic exemplu pentru ilustrarea roadelor ce le produce legea apponyiană. În prezența sa, un copilaș spunându-și rugăciunea în limba maghiară, a terminat cu cuvintele: „Dicsérteszék a… s minden ökör Amen”; pe românește: „Lăudat fie… oricare bou, Amin”, în loc de „mind örökké” (în vecii vecilor). Zicem și noi: Amin să-i fie unei asemenea legi care dă astfel de roade. („Drapelul”, XIV, 27, 1914, 3)\n\nÎn ședința din 20 martie a.c., profesorul de conservator Béla Bartók, care cu gramofonul a colectat melodii românești prin ținuturile românești cu concursul Societății Etnografice Maghiare, a prezentat câteva din ele numerosului public întrunit la ședință. Bartók a adus la ședință chiar cinci fete și cinci flăcăi români, care, îmbrăcați în port românesc, au executat cântece și jocuri românești spre încântarea publicului. Ziarul „Világ” face din acest prilej o apreciere foarte elogioasă cântecelor, jocului și portului românesc. („Drapelul”, XIV, 29, 1914, 3)\n\nGraeca fides – nulla fides. Ura seculară a grecilor față de aromâni s-a dezlănțuit cu o furie asiatică împotriva aromânilor, care, odată cu capul, nu voiesc ca să se deznaționalizeze. Grecoteii, sălbăticiți asemenea joavinelor, s-au năpustit asupra aromânilor din Corița (Albania) și au săvârșit unul din cele mai crâncene măceluri de care pomenește istoria. Între cei măcelăriți se află și preotul Haralambie Balamace, entuziastul naționalist ce luptă ani de-a rândul pentru menținerea naționalității aromânilor. Sângele nevinovat al celor măcelăriți cere răzbunare. Frații celor măcelăriți s-au întrunit, sâmbătă, la sediul societății lor, protestând împotriva cruzimii nemaiauzite a bandelor grecești. La întrunire a luat parte o mulțime imensă. În Cameră a făcut o interpelare dl Iorga, ministrul de externe a cerut explicații guvernului grec, care, în răspuns, zice că față de sălbăticiile acestea este într-o situație imposibilă, căci măcelurile sunt înscenate de opoziția din Camera grecească, ce ar dori a sili să demisioneze actualul guvern. („Drapelul”, XIV, 37, 1914, 3)\n\n„Glasul victimelor”, organ aromân care apare la București, spune că o bandă de greci, 100 de soldați sub comanda lui Hristo Carapano, cutreieră satele românești și cer de la fruntași să se iscălească pe o cerere către guvernul grecesc, prin care să spună că ei doresc să fie greci! Directorul școlar Constantin Canachan, din comuna Livezi, nevrând să iscălească acea cerere, a fost bătut, legat ca un făcător de rele și purtat pe uliți de hulă! Pe uliți i se scotea limba afară din gură cu niște clește, ca să se vadă cu ce limbă va vorbi el românește în țara grecească! Apoi a fost băgat la închisoare și chinuit și acolo îngrozitor! Pe preotul bătrân Dimitru Țafa, din comuna Nanta, pentru că nu s-a dat de grec, l-au legat de șaua calului conducătorului și așa l-au aruncat în temniță! În Lunguța, președintele comunei, Costa Gotta, și primarul, Vani Hagi, oameni bătrâni, nevrând să se încălească greci, au căpătat câte 50 de lovituri de ciomag! Pe drumul către Vodena și Tresana, doi aromâni, Hristu Dimitru și George Ciama, au fost aflați uciși! Acestea sunt numai câteva exemple. Până unde merge răbdarea noastră? („Drapelul”, Lugoj, XIII, 67, 1913, 3)\n\nÎn zorii zilei de joi spre vineri, trupele românești au avut ordinul să intre în Silistra. Trupele aveau credința că vor întâmpina rezistență. Cavaleria a deschis drumul, pornind cu mare elan. Când cavaleria română ocupase deja piața Silistrei, porni și infanteria, cum și statul major în frunte cu un general. Trupele române concentrându-se în Silistra, apăru în piață un subprefect bulgar, în uniformă, și declară comandanților români următoarele: „Din ordinul guvernului bulgar, vă predau Silistra!” Comandanții români porniră apoi la primăria locală. Aici, spre marea lor surpriză, fură salutați de primar în limba română printr-o entuziastă cuvântare. În aceste condițiuni s-a ocupat Silistra. („Drapelul”, Lugoj, XIII, 73, 1913, 3)\n\nÎntrece orice răbdare omenească tonul nemaipomenit de batjocoritor în care scrie „Pesti Hírlap” sau „Schmierlap”, cum îi mai zice, despre toate chestiunile noastre de la ordinea zilei, sub rubrica „Oláh dolgok”. În numărul său de marți, vorbind despre Statistica României de Colescu, ne stigmatizează de un neam îngenuncheat de morburi venerice, când zice că populațiunea României s-a înmulțit în decurs de 13 ani cu 22%, ca în alte părți ciupercile, în ciuda morburilor venerice naționale. Apoi, […] nu în zadar vă zice „Schmierlp”, că multă mâzgăială mai suportă. Să nu credeți însă că ne ustură usturoiul vostru, dar e datorința noastră să-i închidem ușa înaintea nasului, ca să nu ne infecteze aerul ce-l respirăm. Aviz cetitorilor români ai „Schmierlapului”. (Ibidem, 3)\n\nUltimul număr al organului Partidului Social Democrat din Ungaria, ce apare în limba română la Budapesta, „Adevărul” (nr. 33 din 17 august n.), înregistrează cu o satisfacție oarecare că membrul în comitetul central, Iosif Ciser, și-a înmormântat copilașul, căzut pradă unui morb infantil, fără preot. La casa de doliu a ținut „o vorbire frumoasă”, ungurește, „tovarășul” Rezsö Frölich, iar la mormânt a vorbit, tot atât de frumos, românește, „tovarășul” Ioan Flueraș, pe când corul cânta cântece de doliu revoluționare. Ne închinăm înaintea doliului familiei, dar regretăm această aberație fatală a socialiștilor de la noi. Înțelegem, aprobăm și sprijinim lupta lor pentru egală îndreptățire, pentru asigurarea sorții muncitorilor, pentru combaterea flagelelor care ne sting, dar niciodată nu vom putea aproba lupta lor măimuțărească contra religiei. Stimați „tovarăși”, nu dărâmați ceea ce nu puteți înlocui! Oricât de frumos va fi vorbit ungurește tovarășul Frölich și românește tovarășul Flueraș, oricât de pătrunzătoare să fi fost cântecele de doliu și de înflăcărate cele revoluționare ale corului de muncitori, niciodată, dar absolut niciodată nu vor putea înlocui acea mângâiere în durere pe care o dă celor întristați religia. Doar religia, cu toate ale ei, nu este o modă de azi, de ieri, ci răspunde unei adânci trebuințe sufletești, pe care o simte mai lămurit omul tocmai în momentele de durere și restriște. („Drapelul”, Lugoj, XIII, 88, 1913, 3)\n\nArtistul român I. Dumitrescu, un tenorist de bun renume în lumea artistică din străinătate, s-a sinucis, la Londra, aruncându-se înaintea unui tren, din cauză că pierduse la cărți, în câteva zile, o avere care se urcă la 60.000 de lire sterline. Dumitrescu este originar din Iași. El își începuse cariera sa dramatică prin a face parte din corul mitropolitan din Iași, apoi a cântat în câteva opere ce se montaseră la vechiul Teatru Național. Nu fu însă destul de apreciat în localitate, și Dumitrescu porni peste Ocean, de unde, curând, sosiră în localitate vești despre marile succese ce obținea în America și Brazilia cu vocea lui puternică de tenor. Faima lui ajunsese departe. Se credea că el este milionar și, într-adevăr, devenise foarte bogat. El a fost apoi angajat pentru o serie de reprezentații la Marea Operă din Paris, unde toată presa franceză a relevat nu numai vocea lui puternică, dar și jocul lui dramatic de seamă. De la Paris, acum câțiva ani, Dumitrescu a venit în Iași, unde, cu concursul unei trupe de operă italiană, a dat câteva reprezentații, cucerind aplauzele și recunoștința publicului român. Dumitrescu, slăbind din punct de vedere artistic, angajamentele deveniseră mai slabe, ceea ce l-a dus într-o stare nervoasă înaintată și care s-a sfârșit prin sinuciderea sa. („Drapelul”, Lugoj, XIII, 27, 1913, 3)\n\nÎntr-o metropolă a Statelor Unite, nu de mult, au pus la cale vreo câteva dame „minte-în-cot” o societate, la felul căreia nu pomenești peste tot rotogolul pământului. Societatea cu pricina avea ca deviză: jos cu căsătoria, jos cu bărbații. Societatea în curând numără o mulțime de membri, căci se aflaseră mai multe deznădăjduite cărora nu le aruncă priviri demonul Amor. Și, curios, societatea prospera, își răspândea ideile în scris și grai, iar lucrul prindea. Prinse rădăcini adânci toată isprava, când un eveniment neprevăzut nimici, distruse tot. Adică, prezidenta făcu într-o zi o excursie cu auto-ul, care din nefericire se lovi de o stâncă. Explozie, strigăte, moarte și, iată, răsări Amor în chipul unui tânăr, care se așternu lucrului și, după o sforțare supraomenească, scăpă prezidenta din ghearele morții. Prezidenta suferi vreo câteva zile în urma arsurilor. Ca reconvalescentă, cumpăni mult lucrul cum ar putea mulțumi tânărului pentru fapta-i eroică. Nopți întregi se tot frământă până ce, iată, ajunse la concluzia că mai bine ar face dacă l-ar lua de soț. Dictum factum. Faptul acesta produse o colosală iritație în sânul Societății, care acum se gândea la răzbunare. Mai apoi s-au mai potolit. Și s-au tot potolit până când, iată, într-o zi iau deciziunea solemnă să desființeze clubul și, în „semn de doliu”, să vază să urmeze fiecare pilda prezidentei… Naturam si expelles furca, tamen usque recurret. (Chiar de-ai goni-o cu furca, natura se-ntoarce în fugă.) („Drapelul”, Lugoj, XIII, 33, 1913, 3)\n\nMiercuri dimineața, în 16 aprilie n., la ora 5 și un sfert, s-a simțit în Lugoj un puternic cutremur de pământ, care a durat 50 de secunde. „Bine c-a trecut și ăsta-n pace”, zic bieții noștri economi, care nu mai știu încotro s-apuce de groaza zăpezii, întinsă peste pomii înfloriți. Astăzi iarăși s-a repetat cutremurul, de astă dată însă ceva mai puternic și cu 30 de minute mai devreme. Întâmplându-se aceste cutremure de pământ la ora somnului dulce de dimineață, mulți locuitori ai orașului nostru nu le-au simțit, iar celor care le-au simțit le-au potențat groaza produsă de zilele de iarnă. Trăim zile de judecată aspră, trimisă asupra acestei lumi, care geme de noianul răutăților de tot felul. („Drapelul”, Lugoj, XIII, 40, 1913, 3)\n\nÎn Statele Unite, în orășelul New City, locuiesc 400 de pitici, dintre care niciunul nu trece înălțimea de 90 de centimetri. Conform corpului, și casele sunt edificate în miniatură. Trăsurile, automobilele și caii sunt toți pitici. Piticii își au și ziarul lor, care însă apare în toate limbile culte, deoarece piticii sunt strânși din toate unghiurile pământului. Nu e un aspect de toate zilele să vezi o păreche de pitici plimbându-se pe bulevardul pitic cu băieții lor și mai pitici. E interesant însă că piticii căsătoriți trăiesc într-o înțelegere cât se poate de ideală. E de înțeles, deoarece femeia pitică nu pretinde ca soțul ei să-și tundă mustața à la Guillaume, deoarece e de știut că piticii, în cele mai multe cazuri, sunt lipsiți de acest dar impunător femeilor. („Drapelul”, Lugoj, XIII, 46, 1913, 3)\n\nDin Galați se anunță: sublocotenentul rus Alexandru Filipovici, din Regimentul 11 Infanterie, a trecut înot Prutul și s-a prezentat autorităților române, cerând să fie înscris ca voluntar în armata română. E de notat că acest ofițer rus a servit ca voluntar în armata bulgară și a fost și rănit în recentul război cu turcii. („Drapelul”, Lugoj, XIII, 76, 1913, 3)\n\nS-a întâmplat pe una din stradele Romei. Un măgar căra în spate cărămizi, și, nemaiputând el suporta, s-a oprit în loc. Omul care-l purta a început atunci să-i care la înjurături și să-l lovească fără milă. Un colonel, care trecea pe acolo, mișcat de chinul care a dat pe capul măgarului, îl înfruntă pe omul fără milă pentru asprimea inimii sale. Atunci, acesta – pesemne un cap bine ordonat – sări înaintea măgarului și, descoperindu-și capul în fața lui, îi zise în tonul cel mai politicos: „Fii răbdător, iubite; de atâta vreme ne cunoaștem, și tu nu mi-ai spus niciodată că ai prieteni în cercuri atât de înalte. Acum, iată, știu și nu te voi maltrata altădată. Scuze, te rog!” („Drapelul”, Lugoj, XIII, 83, 1913, 3)\n\n„Deja în unul din n-rii trecuți, am vorbit despre acele zvonuri, ce s-au răspândit în Lugoj, despre un pretins om necunoscut care împunge oameni cu un ac înveninat, încât cad grămadă pe stradă, arătând că acele zvonuri sunt lipsite de orice temei. Obștea mare însă tot nu s-a liniștit. Ba, zvonul a pătruns și în împrejurimile Lugojului. Așa, ni se scrie din Balinț că zilele trecute venise un zugrav, îmbrăcat în haine tiroleze – după cum zicea –, din Hodoș-Bodrog și era în cale spre Făget. Deodată, l-a înconjurat mulțimea în gara Balinț, amenințându-l că el este «omul care împunge cu acul». A intervenit jandarmeria și numai cu greu l-au putut dumiri pe bietul om nevinovat că de ce este mulțimea înfuriată contra lui. Un caz analog s-a întâmplat, vineri, în piața Lugojului, unde venise un geambaș de cai de cătră Zorlenț, în costumul caracteristic acestor neguțători și având în mână un baston cu mâner argintat. Pe nesimțite, se lățise zvonul în toată piața că acesta este «omul care împunge». Femeile și-au adunat negoțul și au luat-o la fugă, iar mulțimea l-a înconjurat, insultându-l. Cu mare greu, l-au dus patru polițiști la Primărie, unde l-au lămurit asupra situației periculoase în care se află. Ar fi la loc ca fruntașii noștri de la sate să liniștească poporul, explicându-i că tot zvonul alarmant cu «omul care împunge cu acul» este o poveste, scornitură lipsită de orice temei.” („Drapelul”, Lugoj, IX, 80, 1909, 3)\n\n„Reproducem, după ziarul «America», următoarele: Preotul-profesor William Cristie Heron, din Cincinatti, care, înainte de moarte, a declarat că în întreaga viață a fost mulțămit cu soarta vieții, din care cauză întreaga sa avere, în sumă de 250.000 $ (1 milion de coroane), a testat-o atotputernicului Dumnezeu. Magistratul orașului era tare îngândurat cum are să predea această avere în locul destinat, deoarece era de părere că, în cer, dolarii nu au valoare. Dar norocul a fost că episcopul din acest oraș a aflat modul de salvare, și anume: după ce Papa e locțiitorul lui Hristos, care e fiul lui Dumnezeu, în tot cazul acestuia se cade averea lăsată. Magistratul a fost deci ușurat de marea grijă.” („Drapelul”, Lugoj, IX, 58, 1909, 3)\n\n„Care nu ne-a fost mirarea cetind în «Foaia oficioasă» cererea pentru patentarea unei invențiuni epocale a dlui avocat dr. Aurel Ciupe din Lugoj. Noi îl știam activ pe dl Ciupe, dar nici prin minte nu ne-a trăznit că dumnealui desface o activitate și pe terenul tehnic industrial. În n-rul 130 al ziarului «Az Ujság» cetim la invenții următoarele: «Grigercsik Géza és Aurel Ciupe, Lugos: aparat pentru indicarea situației schimbului de șine». Care va să zică, invențiune pentru linii ferate. Se vede că îndemnul care a dat impuls dlui Ciupe a fost pur umanitar, atingându-l dureros multele catastrofe de tren. Cetind șirele, am cules informații de unde am putut, aflând că deja un consorțiu cu un mare capital internațional voiește să fabrice invențiunea. S-au făcut demersurile de lipsă și pe lângă Kossuth, ca ministru de comerț. Noroc să deie Dumnezeu și spor bun!” („Drapelul”, Lugoj, IX, 57, 1909, 3)\n\n„Ni se comunică că Societatea de Sport din Lugoj aranjează, în 20 l.c. [mai/iunie], o festivitate pe câmpia de lângă barace, la care publicul se consideră prin această înștiințare de invitat. Se vor aranja jocuri de football, alergări, sărit cu prăjina, tir de porumbi, alergări și întrecere de csikósi. Numiri la diferite puncte se pot face până în 16 l.c. la domnul Elemér Jakabffy. Prețul de intrare: loc de stat, 40 de bani, scaun, 1 coroană.” („Drapelul”, Lugoj, IX, 56, 1909, 3)\n\n„Semne de prietenie își arată reciproc căsătoriții fără voie, adică Austria și Ungaria. Cel mai nou caz, și care abia acum, după patru săptămâni, abia a putut răzbi în public, s-a petrecut în Viena pe un tramvai electric. Un voluntar honved din Pojon a mers să se distragă la Viena. Pe tramvai, un vienez a scuipat, așa ca din senin, emblema de pe chipiul honvedului. Acesta dând să se apere, nemții au sărit cu toții și l-au maltratat rău. «Saumagyaren», «betyaren» etc. – o întreagă cunună de floricele a căzut pe capul honvedului, acompaniată, firește, de pumni… Un polițist a făcut ordine, când honvedul a strigat: «Pfui Austria!», ceea ce, auzind, polițaiul l-a deținut pentru «lasae majestatis». Dus la poliție, dânsul zace până acum în temnița militară și cine mai știe ce-l așteaptă. De mirare, «ai noștri» tac toți! Unde e Rabonbanul? Unde sunt Ubulii și Tuhutumii – cari ar vorbi Viena –, de ce nu apără soldatul lor, de ce tac? – Pst! Botnița!” („Drapelul”, Lugoj, IX, 2, 1909, 2)\n\n„Un mare scriitor rus, N. Durnovo, care e pentru prietenia cu românii și redarea Basarabiei, descrie astfel starea bieților români din Basarabia: «Poporul moldovean din Basarabia, mulțămită rusificării silnice – scrie dl Durnovo –, a fost transformat într-o masă de robi inculți și muți, cari nu știu carte și sunt aruncați la discreția [străinilor]. Îi este absolut oprit românului nu numai de a învăța limba română, ci și de a se ruga lui Dumnezeu în limba părintească. Sute de mii de hectare din pământurile acestui popor s-au dat colonilor ruși, bulgari și germani, pentru a-i sili pe moldoveni să-și părăsească țara și să se strămute aiurea. În anul 1908 s-a dat voie la 855 de familii de țărani moldoveni ca să se strămute în Siberia, părăsind pământul fertil al Basarabiei. La 16 septembrie a.c., arhiepiscopul Vladimir a fost mutat la Don. Vina prelatului a fost că dânsul a arătat dragostea păstorească pentru turma sa, că a iubit norodul moldovean. În locul său s-a așezat la Chișinău arhiepiscopul Serafim, menit a distruge opera apostolică a predecesorului său și a rusifica Basarabia. Prin toate acestea, neamul românesc va trăi, totuși, în Basarabia.” („Drapelul”, Lugoj, IX, 3, 1909, 3)\n\nUnul care și-a dus averea cu sine\n\n„Într-o mică comună din Franța s-a sinucis un lucrător. Feciorii, după moarte, au început să cerceteze după averea părintelui lor, despre care știau că a avut bani. Dar cercetările le-au fost zadarnice, căci n-au găsit nimic. După un an – zilele acestea – s-au exhumat rămășițele mai multor morți, între cari și a numitului lucrător. Feciorii erau de față la exhumare. Când colo, între rămășițele tatălui, văzură o grămadă de aur lucitor. Ce făcuse adică tatăl? Urându-și feciorii, s-a hotărât să ducă averea cu sine. Înainte de a se sinucide a înghițit toți banii ce-i avea, și anume: 20 bucăți a 20 de franci și 35 bucăți a 10 franci. Toată lumea se miră cum de a putut înghiți atâta cantitate de aur.” („Drapelul”, Lugoj, IX, 19, 1909, 3)\n\n„În America, un bogătaș a construit un vagon-biserică ce va cutreiera imensele stepe americane, rămâind după trebuință timp mai îndelungat ori mai scurt la micile gărișoare, pentru a îndeplini cerințele sufletești ale credincioșilor. Vagonul a costat 70 de mii de coroane și este de 22 metri de lung. Biserica aceasta ambulantă își are preotul ei, ministranții săi ca orice altă biserică. Rezultatele acestei idei sunt până acum foarte mulțumitoare.” („Drapelul”, Lugoj, IX, 23, 1909, 3)\n\n„La 2 aprilie dimineața [1909], în zori de zi, a încetat din viață Domnița Elena Cuza, la Piatra Neamț. S-a stins și această mare femeie, care va ocupa un loc vrednic în istorie alături de marele său soț. Când o posteritate mai dreaptă decât cea de față va judeca mai fără părtinire domnia și faptele lui Vodă Cuza, ea nu va ezita, desigur, s-o scoată în relief și pe întâia Domniță a Principatelor Române Unite. Și dacă istoria țărilor române știe povesti de femei distinse, cari au fost vrednice neveste ale bărbaților lor, în rândul acestor femei istoria o va pune și pe Domnița Elena.” („Drapelul”, Lugoj, IX, 37, 1909, 3)\n\nOszkár Kálmán, membru pe viață al Operei de Stat din Budapesta\n\nCu mare bucurie, comunicăm vestea, transmisă de postul de radio Budapesta, că fiul orașului nostru, dl Oszkár Kálmán – fratele dlui dr. Arnold Kirschner, avocat –, renumitul basist de la Opera de Stat din Budapesta, unde a cântat timp de peste 30 de ani, a fost ales membru pe viață al acestui institut cultural. Oszkár Kálmán, care, de altfel, a fost prietenul și îndrumătorul neuitatului nostru tenor Traian Grozăvescu, are mulți stimători și prieteni în Lugoj și Banat. („Răsunetul”, Lugoj, XXV, 43, 1946, 3)\n\nDl prim-ministru dr. Petru Groza a primit o invitație pentru un meci de tenis în Lugoj\n\nEste cunoscut că dl prim-ministru dr. Petru Groza este un pasionat și bun jucător de tenis, care, la București, în timpul liber, joacă aproape în fiecare zi, dimineața de la ora 6 la 8, câteva partide de tenis. Cu ocazia vizitei D-Sale în orașul nostru, după ce a terminat discursul în sala Teatrului, a avut o scurtă convorbire cu cunoscutul D-Sale, dl Eugen Deutsch, colaboratorul nostru și binecunoscutul old-boy jucător de tenis, care a înființat, în anul 1911, terenurile de tenis din parcul mare, căruia dl prim-ministru i-a promis că va veni, în cursul anului 1947, la Lugoj, la un meci de tenis. („Răsunetul”, Lugoj, XXV, 44, 1946, 3)\n\nProfesorul – adevăratul profesor și slujitor al școlii – pune mai presus de orice, chiar mai înainte de interesele propriei sale existențe, idealurile constructive și permanente ale țării și ale societății.\n\nÎn acest sens, devotat cu totul carierei și absorbit de singura preocupare pentru care s-a pregătit serios o întreagă copilărie și tinerețe, profesorul are prea puțin timp de trăit în afară de școală și prea puține bucurii în afară de satisfacțiile pe care i le dă cariera sa.\n\nEste aproape un consemn că dacă el se dedă cu totul școlii, în mod dezinteresat și ideal, atunci mijloacele existenței sale trebuie să vie de la școală și autoritățile școlare. Aceasta a fost credința în trecut și, spre uimirea tuturor, aceasta este ținuta profesorimii și astăzi, căci profesorul adevărat nu poate fi, chiar dacă ar vrea, un om de afaceri, un interesat.\n\nDe aici se trage tragedia vieții profesorimii, care se zbate azi între chemarea sa, care îi ia toată energia și timpul, și între nevoile imperative ale existenței materiale, căreia vede, cu deznădejde, că nu poate să-i facă față.\n\nDesigur că greutățile sunt peste tot și la toate tagmele profesionale, dar la profesori, din cauza profesiei lor, care îi obligă să nu aibă altă profesie sau preocupare, se resimte cel mai mult.\n\nDe aceea, datoria acelora care urmăresc ridicarea culturii și școlii românești este să se intereseze îndeaproape de viața profesorimii. Trebuie să se înțeleagă că nu se poate face datoria cu tot elanul când profesorul este chinuit de întrebarea: ce se mănâncă mâine sau cu ce va plăti produsele scumpe ale pieții?\n\nAdevăratele valori culturale apar în vremuri de existență normală […], iar reușita acestei încercări este în directă legătură cu situația și entuziasmul slujitorilor școlii, cel mai puternic organ de culturalizare și educație.\n\nDe aceea, cât mai multă grijă pentru școală și slujitorii ei. (Aurel Pițu, în „Răsunetul”, Lugoj, XXVI, 2, 1947, 1)\n\nȘtiam până acum numai atât că frații maghiari au un Dumnezeu al lor separat, cu Raiul însă ne mai țineam în parte. De acum s-a mântuit și cu aceasta. „Bud. Hírlap” a descoperit că maghiarii au un Rai aparte. Descoperirea a făcut-o din incidentul morții gornistului lui Klapka, care a murit zilele trecute. Panegiricul bătrânului erou de la ’48, „Bud. Hírlap” îl încheie astfel: „Și în Raiul maghiar, bătrânul (gornistul) va raporta, desigur, generalului său că n-a pierit încă Ungaria”. Ne scoatem pălăria și transpunem felicitările și urările de bine. („Drapelul”, XI, 14, 1911, 3)\n\nRoadele maghiarizării numirilor de comune se arată deja. Corespondentul nostru din Eșelnița ne comunică cum că Eșelnița a fost schimbată în Dunaorbágy, și românii s-au grăbit să o reboteze. Și știți cum? Când îi văd pe eșelnițeni, le strigă: „Iacă «tunăorbeții»!” Despărțite aceste cuvinte, înseamnă că „tună orbeții”. Locuitorii consideră aceste vorbe ca mare ofensă. Poftim ispravă. („Drapelul”, XI, 29, 1911, 3)\n\nLa rapida modernizare a orașului nostru, Lugoj, se adaugă în curând o nuanță nouă. O firmă din Pesta va institui în curând curse de automobil atât pentru interiorul orașului, cât și pentru provință. Cursele se vor începe cu două cară cu câte șase locuri. Prețul va fi minimal. Prin introducerea noilor vehicule, vor fi rău scurtați birjarii noștri. Dar timpul nu privește în lături, ci înainte. („Drapelul”, XI, 37, 1911, 3)\n\nMarți s-a inaugurat cu mare solemnitate, în Lugoj, loja francmasonă „Del” (Sud), în care scop au venit anume la Lugoj marele măestru al Lojei Simbolice Francmasone din Budapesta, profesorul de universitate dr. Árpád Bokai, precum și alți conducători ai mișcării francmasone din Ungaria. Loja din chestie există în orășelul nostru deja de mai mulți ani, dar de abia acum s-a inaugurat după toate ceremoniile mistice secrete ale acestei asocieri anacroniste. După cât cunoaștem noi împrejurările, nu-i putem prezice vreun viitor mai strălucit. Ca orice lucru nou și permis, îi atrage deocamdată pe apaticii noștri concetățeni, până ce se va îneca în plictiseala ce caracterizează toate avânturile de ceastă natură de pe la noi. N-avem deci motiv a ne speria că se va scoate lumea din țâțâni. („Drapelul”, XI, 38, 1911, 3)\n\nEvreii se pot bucura. Guvernul englez l-a numit la postul de viceguvernator al Egipetului pe un evreu, Sir James Karner. Faptul constituie o importanță prin aceea că, de 4.000 de ani, acesta este al doilea caz ca un evreu să ajungă în fruntea trebilor din Egipt. Cel dintâi evreu a fost atotputernicul ministru al lui Faraon, Iosif, feciorul lui Iacob. Și de atunci și până acum, de la un evreu la altul, au trecut 4.000 de ani. („Drapelul”, XI, 45, 1911, 3)\n\n„Tribuna” scrie: „În unul din numerii trecuți am înregistrat un nou caz de volnicie jandarmerească, întâmplată în Câmpeni, unde jandarmii au rupt cocardele tricolore de pe hainele mai multor românce. Din Budapesta, primim azi, pe telefon, știrea că, în urma acestui articol al «Tribunei», ministrul de Interne a ordonat cea mai severă anchetă. Interogându-se mai mulți martori, s-a constatat că cele scrise de noi corespund adevărului. În urma acestei anchete, jandarmii care au săvârșit brutalitatea aceasta neomenească au fost pedepsiți, iar ministerul de Interne a adresat un ordin confidențial tuturor posturilor de jandarmi, oprindu-i să se atingă pe viitor de cocardele tricolore românești aflătoare pe hainele femeilor, fiindcă aceste cocarde fac parte din portul național românesc. Ar fi o minune!” („Drapelul”, XI, 48, 1911, 3)\n\nAceasta cearcă a o dovedi, în coloanele ziarului „Magyarország”, un anumit dr. Stefan Szöllösy. Zice că suntem și noi, și maghiarii din una și aceeași tulpină, și împrejurările ne-au depărtat. Zice că dacii au fost sciți, și ungurilor li s-a zis că sunt sciți, ergo suntem neamuri. Vorba ăluia: „Scroafa noastră în paiele vecinului”! („Drapelul”, XI, 67, 1911, 3)\n\nPrimașul de lăutari Jónás Jancsi din Cinci Biserici (Pécs), care dă acum cu taraful său concerte în America, a scris acasă o epistolă interesantă, în care își spune pățaniile și impresiunile. Acolo unde el dă seară de seară concert, în Restaurantul „Little Hungary”, se află 30 de chelneri, între care 10-12 maghiari care au nume foarte cunoscute. Între băieții de vin se află fostul locotenent de husari Bela Tarnócsay, mai departe fostul avocat dr. Klein, unul Szalai, fost procuror, fostul pretor Pókay, un fost sublocotenent de husari Karlovszky, un descendent al familiei de bocotani din Bacica, Lazarovics, fostul pronotar Tallián și alții. Acești domni spală tăiere, freacă podini, destupă butoaie de bere și vin și – precum spune cu mândrie Jónás Jancsi – duc broanca și țimbala țiganilor în cafenea și sus în sala de mâncare. („Drapelul”, IV, 111, 1904, 3)\n\nȘoviniștii voiesc să maghiarizeze și sfinții. Canonicul din Strigoniu, Pór Ferencz, face începutul. El a comandat la un sculptor, pe spesele sale, statuia Sf. Fecioare Maria, dar i-a poruncit să o facă în haine maghiare, cu coroana Ungariei pe cap și cu Iisus în brațe. Motivul hainelor maghiare este că Sf. Fecioară Maria e patroana Ungariei și că Maria și Iisus sunt maghiari în fantazia poporului maghiar. Iată până la ce stadiu a ajuns boala șovinismului. („Drapelul”, IV, 120, 1904, 3)\n\nÎn Budapesta se țin de câtva timp conferințe despre chestiunea românilor din Ungaria, aranjate de Societatea „M.O. Szövetség”. Mai la toate conferințele aceste se vede neorientarea și șovinismul. Rar afli și câte un conferențiar care-i cunoaște ceva mai bine pe români și ia cuvântul contra maghiarizării și pentru drepturile românilor. Unul din acești „corbi albi” e dl Solymosi Elek, care în conferința sa de la 26 noiembrie n. a zis între altele: „Eu i-am iubit totdeauna pe români, și iubirea mea a fost sinceră. La 1848, un țăran maghiar a vrut să-l omoare pe tata, dar l-a scăpat de la moarte un român, Tudor Ciungan, căruia tata nu-i făcuse niciun bine. I-am iubit totdeauna pe români, fiindcă m-am convins că românii sunt extraordinar de cinstiți și de o modestie de necrezut. I-am strâns pe români totdeauna la pieptul meu, fiindcă eram convins că românii, ca element alcătuitor de stat, sunt cei mai buni din lume”. Dl Solymosi îi critică pe acei șoviniști care propagă ură și dispreț față de români și arată că, după lege, românii încă au dreptul să ocupe înalte funcțiuni la administrație și justiție, să fie și români fișpani și viceșpani, dar constată că în întreaga țară nu e niciun fișpan, ba niciun viceșpan român. Dl Solymosi face propunerea să se înceapă apropierea dintre români și maghiari mai întâi pe teren social, prin baluri și concerte. („Drapelul”, IV, 135, 1904, 3)\n\nCorul Vocal al Plugarilor din Chizătău a dat un ezamen în 10/22 aprilie, adecă în dumineca Floriilor, care ezamen în tot anul se ţine în aceeaşi duminecă, conform regulamentului, în alianţia lor. Ezamenul a succes în mod foarte sublim, cât în cântare, atât şi în esplicarea notelor, având participanţi pe reverendissimul domn Gheorghe Crăciunescu, protopop din Belinţ, Georgiu Ardelean, advocat şi instructor de muzică vocală din Timişoara, onorata antistia [primăria] com. din loc, domnii preoţi locali, ca conducătorii şi instruatorii corului. Toţi privitorii au rămas încântaţi de rezultatul acestui ezamen. Scopul cel mai de căpetenie al corului a fost şi este a se dezvolta membrii corului pe terenul culturei, procurându-şi foi, cărţi de cetit şi ţinând, în dumineci şi sărbători, lectură şi conversaţiune, căci numai prin aceea poate arăta şi românul plugar capabilitatea dânsului. Primească deci onoraţii domni, cari au binevoit a cerceta acel ezamen, profunda noastră mulţămire. Deie atotcreatorul ca toţi confraţii noştri să înfiinţeze astfel de reuniuni, căci noi de zeci de ani cultivăm pre a noastră, şi de-abia acum a scăpărat o mică, dar sublimă scânteie de naţionalism din ea. Chizătău, în 15 aprilie n. 1883. Achim Şuman, m.p., corist. („Luminătoriul”, Timișoara, IV, 32, 1883)\n\nAflăm cu bucurie că fiul cel mai mic al dlui profesor Virgil Simonescu, Leon Simonescu, a fost promovat doctor al Facultății de Medicină din Paris. Dl dr. Leon Simonescu și-a făcut studiile de specialitate la cele mai vestite facultăți ale Franței: Strasbourg, Montpellier, Paris. Dl prof. Simonescu și dna pot să fie fericiți că jertfele făcute pentru educația și pregătirea fiilor lor n-au fost zadarnice, căci primul este cel dintâi logojan doctor în chimie, iar acum și al doilea, doctor în medicină. Luăm și noi parte la bucuria familiei, felicitându-l călduros pe dl Leon Simonescu, noul doctor de Paris. („Acțiunea”, Lugoj, III, 28, 1936, 3)\n\nDe câtva timp, se plângeau mulți la poliția din Budapesta că au pierdut câini scumpi și bine nutriți. Poliția a pornit cercetare și a aflat un abator în toată regula, unde se tăiau câini și mâțe, și carnea lor se vindea la oameni săraci și birturi mai mici sub denumirea de carne de berbec și de iepure. Abatorul se afla la locuința zilierului Iosif Medek. Pe acesta l-a prins miercuri poliția chiar când trăgea pielea unui cățeluș scump și gras. La foc în frigare era o bucată mare de carne de mâță. Medek a scăpat cu fuga. Amanta lui a spus poliției că Medek a ucis până acum vreo 60 de câini și 30 de mâțe. Carnea o ducea friptă gata din casă în casă la oameni săraci și o vindea, și anume carnea de câine sub numele de friptură de berbec, iar cea de pisică sub numele de friptură de iepure, câștigând astfel mulți bani. („Drapelul”, III, 108, 1903, 3)\n\n„Vinerea trecută, în ziua sărbătorii Sf. Petru și Pavel, o modestă ceată de tineri români lugojeni a inaugurat aerodromul pe care va zbura duminică Vlaicu, prin un început de viață sportivă. Pentru prima oară s-a jucat în Lugoj, din partea societății noastre, fotbal, jocul de minge care la popoarele mai avansate în mentalitate sportivă este obiectul celei mai intensive preocupări. Acum tocmai își măsoară capacitățile istețimii și ale forței la Olimpiada de la Stockholm toate gintele lumii și bate la ochi că acolo, unde până și negrii de la Ecuator, precum și indienii preriilor bat la recorduri și trec învingători către țintă, acolo românimea nu a putut fi nici măcar reprezentată. În situația aceasta, ne place a vedea că amintitul început pe terenul acesta, eminamente modern și sănătos, este baza unei mentalități sportive ce stăpânește astăzi toate popoarele mai avansate din Apus” („Drapelul”, Lugoj, XII, 76, 1912, 3).\n\nSocietatea Filarmonică a orașului nostru – care a fost reorganizată numai de câteva săptămâni – a dat, sâmbătă, 19 aprilie a.c., în sala Teatrului Comunal, un concert, care a reușit foarte bine atât moralicește, cât și materialicește. În prima parte a programului au fost executate Uvertura „Egmont” de Beethoven, Simfonia „Jupiter” de Mozart și Serenada (numai pentru instrumente de arcuș) de Volkmann, dirijate strălucit de maestrul dr. Iosif Willer, noul director muzical al Societății, care, după 20 de ani, a luat iarăși în mână bagheta sa de dirijor. Dr. Willer este recunoscut ca unul din cei mai buni muzikus nu numai în orașul nostru, ci și în tot Banatul și Ardealul. În partea a doua a programului, dirijat de ambițiosul dirijor, cu mare temperament, maior Gh. Dimitriu, au fost executate Capriciu italian de Ceaikovski, Povestiri din pădurea vieneză de Johann Strauss și uvertura la opera Freischütz de Weber. Meritul acestui bine reușit concert este, pe lângă dirijori și orchestră, și al conducerii Societății, în frunte cu președinții ei, dl avocat Aurel Lascu, primarul orașului, și dr. A. C. Vasilie, secretarul general al Primăriei. („Răsunetul”, XXVI, 17, 1947, 3)\n\nO tempora! Ce repertorii, ce dirijori la pupitrul Filarmonicii lugojene! Își va asuma cineva, în viitorul apropiat, reînființarea la Lugoj a Societății Filarmonice, care, pe vremuri, se străduia să țină pasul cu Orchestra Societății „Amicii Muzicii” din Timișoara, precursoarea actualei Filarmonici? Dar nu oricum, după ureche, ci consultându-se cu pricepuții în domeniu, într-o tardivă încercare de a promova cultural, cu profesionalism, urbea noastră.\n\nVlaicu mai rotește o dată ochii peste toate încheieturile mașinii și se așază apoi liniștit în nacelă. Ion desface drapelul tricolor din capul aparatului, învârte de două ori elicea de dinainte, în pocnete benzina se aprinde, elicele pornesc a se învârti nebune, Vlaicu rostește comanda, flăcăii dau drumul bălaurului, care pornește apoi, într-o clipă, ușor, fără nicio întârziere sau zvâcnire, aleargă pe roțile sale subțirele ca picioarele păsărilor abia vreo 15 m și deodată se ridică de la pământ sub un unghi de 30 de grade, înălțându-se lin, sigur și ușor, ca o pasăre, însoțit de privirile scăldate în lacrimi și de uralele privitorilor extaziați. Dincolo de hangar, o cotește la spatele publicului, spre biserica grofului din Dealul Viilor, ocolind-o pe aceasta ca să-l vadă și cei adunați acolo fără să fi plătit taxă de intrare. De acolo se avântă spre oraș la publicul îngrămădit pe drumul Tapiei, ia linia Timișului și iese de-a lungul lui de cealaltă parte a orașului, spre Coștei. Ocolește în numeroase cercuri, cu întoarceri îndrăznețe, câmpul liber din fața publicului. Țâșnește sus la 400 m, și de acolo, în mișcare șerpie, își pleacă de trei ori mașina înainte în semn de salutare a publicului, care izbucnește în urale vijelioase. Ajuns în apropierea Timișului, trece peste turnul bisericii din Lugojel, spre Cliciova. Acum abia se mai vede în depărtarea zării. Luând ca direcție creasta dealului, înaintează de-a lungul ei, țâșnește apoi la vale spre public, care-l primește cu urale fără sfârșit. Vlaicu salută, execută iarăși câteva viraje, al căror maestru neîntrecut este, zboară când în plină viteză, când încet de tot, aici se înalță, aici se coboară, se întoarce roată, zboară culcat pe o lature, o ia apoi peste hangar spre Hezeriș, ca să treacă peste șirul vilelor frumoase de la poarta Dealului Viilor, se pierde departe peste Sâlha și Coștei, întoarce peste barăcile militare, se coboară tot mai jos, până ce ajunge la fața pământului și aterizează lin, frumos, fără nicio zvâcnire și accident, pe locul ce singur și-l alesese înainte de ascensiune, după un zbor de 41 de minute, atingând 400 de metri înălțime și parcurgând o cale de 75 de km.\n\nÎn mijlocul entuziasmului general, fetița drăgălașă a advocatului dr. G. Dobrin, Eleunuța, îmbrăcată într-un mândru costum național, predă celebrului aviator o cunună de lauri de argint, purtând inscripția: „Lui Vlaicu, cuceritorul văzduhului, Femeile Române din Lugoj. 1912”. („Drapelul”, XII, 79, 10/23 iulie 1912, p. 2)\n\nVineri, la orele 7 seara, muzica militară a concertat înaintea Primăriei din Arad. Ieșise multă lume să ia puțin aer. Deodată, începu să cearnă o ploiță fină, și nu mult după aceea apăru pe bolta cerească un curcubeu de o rară frumusețe. Un grup de români îl zări, și unul dintre ei vorbea de asemănarea curcubeului cu tricolorul românesc. Câțiva unguri îl aud și răspund că, dimpotrivă, ochiul ager poate observa o asemănare mare cu drapelul unguresc. Pe tema aceasta se iscă o ceartă care luă proporții îngrijorătoare, când apăru apărătorul „ideii” în persoana unui polițist și întrebă care-i pricina certei. Aflând cauza, privi și el în sus, și acum parcă strălucirea coloraturii curcubeului era mai puternică și mai intensivă, reliefând mai puternic culorile românești, atât de drăguțe porodițelor șoviniste. Polițistul era cam miop și, înfuriat, se grăbi după o scară ca să urce acoperișul, să vadă dacă n-au aranjat cumva vreo demonstrație împotriva „ideii”. Dar când ajunse sărmanul sus, rupt, ostenit și de abia mai răsuflând, un nor negru împânzi bolta cerească și salvă statul maghiar de primejdie. Norului, din partea compatrioților noștri, mare mulțumită! („Drapelul”, XII, 65, 1912, 3)\n\nCu ocaziunea jubileului de 25 de ani de preoție a protopopului A. Ghidiu din Caransebeș, corul a cântat mai multe cântări românești, între care și Dorul înstrăinatului de Vidu. Procurorul a aflat în această cântare preamărirea României și agitație contra maghiarilor și a intentat proces contra coriștilor. Tribunalul din Caransebeș i-a achitat. Tabla regească din Timișoara însă i-a condamnat pe cinci dintre coriști la câte 14 zile închisoare, și anume pe A. Alionte, P. Herțilă, D. Baba, G. Bona și D. Dona. Curia însă a schimbat sentința Tablei și i-a achitat definitiv. Apărător a fost adv. Dr. P. Cioban din Timișoara („Drapelul”, VIII, 17, 1908, 3).\n\nIată că justiția funcționa uneori în Statul Ungar, atunci când magistrații nu urmau anumite directive politice cu iz naționalist!\n\nLegea pentru înființarea armatei permanente în România și reducerea serviciului militar de la 3 la 2 ani s-a primit în Camera Română cu unanimitate și cu mare însuflețire. Toate partidele au declarat că sprijinesc totul ce se face pentru întărirea și îmbunătățirea armatei române. S-a început apoi dezbaterea specială. La articolul 1, care zice: „Toți locuitorii României vor face serviciu militar”, a luat cuvântul marele naționalist N. Iorga, zicând în rezumat următoarele: „Dacă dl Sturdza vrea în armată o frăție de cruce, aceasta nu se poate face cu evrei în oaste. […] Nu se poate să avem conducători, caporali, sergenți și ofițeri evrei. N-au niciun talent pentru armată […]”. Dl prim-ministru Sturdza răspunde că „dl Iorga vorbește fără răspundere și exagerează lucrurile”. Dl Iorga strigă: „Nu înțeleg să fiu insultat” și părăsește ședința. Dl Sturdza: „Domnul acesta trăiește în grandomanie și vorbește nemăsurat. Domnia Sa n-are dreptul să dea lecții guvernului. Nu e acum la ordinea zilei chestiunea evreiască. Nu putem suferi să ne vină dl Iorga cu pericole imaginare […]” („Drapelul”, VIII, 30, 1908, 2).\n\nȘi în Banat, și în Regatul Român, accentele xenofobe se manifestau cu aceeași intensitate în prima decadă a secolului XX. În multe situații însă, rațiunea și bunul-simț izbândeau.\n\n175 de ani de la catastrofalul incendiu din 8/21 iulie 1842\n\nÎn marele incendiu din 8/21 iulie 1842 (de Sfântul Martir Procopie), cu care Cel Preasfânt a pedepsit Lugojul, au fost mistuite de flăcări sute de imobile, între care şi cele două biserici ortodoxe române (vechea biserică „Sf. Nicolae” şi biserica cu două turnuri cu hramul „Adormirea Maicii Domnului”), capela greco-catolică din casa parohului Ştefan Berceanu și sinagoga (edificată în anul 1793). Focul s-a pornit din casa senatorului-neguţător George Ilie, extinzându-se asupra pieţei, a vechii clădiri a Comitatului, cuprinzând, de asemenea, şcolile confesionale greco-orientale. Tragicul eveniment a fost consemnat în „Gazeta Transilvaniei” de un martor ocular:\n\n„În 21 iulie 1842, după-amiazi la 3½ ceasuri, în casa domnului senator George Ilie, în odăile dindărăpt ale locuitorilor în chirie, ieși foc, care, în forma unui stâlp negru de fum, repezit de un vânt iute, într-o clipă aprinse acoperișurile caselor vecine, prea înghesuite, încât Casa Orașului cu contignație, alte opt case simple și alte trei, iar cu cât se îmbrăcară în flăcări, în 15 minute toate ulițele de primprejurul Casei Sfatului și mai totdeodată curtea Comitatului erau în foc, încât abia se putură escorta robii din temniță. Primejdia era foarte mare, căci chiar tulumbele [pompele de apă] apucaseră a arde, din care numai trei mari și altele mai mici au scăpat, cu care se și lucra asupra fiorosului element, însă fără folos. Casa Sfatului, curtea Comitatului, 298 de case mai mari și cu acestea frumoasele biserici greco-neunite: cea nouă, cu două turnuri acoperite cu aramă, și cea veche, insuflătoare de evlavie, împreună cu opt clopote s-au prefăcut în cenușă. Paguba este nesocotită: 22 de familii au ajuns a cerși; cinci prunci, o fetiță, un bărbat și o femeie arseră sau se nădușiră, mulți, iarăși, au murit în urma cumplitei nenorociri, iar alții zac bolnavi. Spre a complini [a întregi] și mai mult nenorocirea, mulți își adunaseră secerișul din timp în casă” („Gazeta Transilvaniei”, nr. 31 din 1842; cf. „Drapelul”, XVI, 77, 1916, 2-3: Din trecutul Lugojului Român. Focul din 1842).\n\nConstantin Udria, primarul de vrednică și pioasă aducere-aminte al târgușorului de pe Timiș, a inițiat o colectă, contribuind din veniturile sale cu suma de 130 de florini, pentru augmentarea unui fond destinat „ofertului pentru tocmirea orologiului bisericii”. Pentru a comemora cumplita nenorocire, comuna bisericească a votat ținerea unui serviciu divin, la fiecare 21 iulie, „ceea ce, în anii mai aproape următori, totdeauna s-a și ținut cu o deosebită pietate, dar cu trecerea generațiunilor tot mai mult s-a slăbit”.\n\nLa Campionatele Naționale de Tenis care au avut loc la sfârșitul lunii septembrie în București au luat parte dșoarele Magdi și Kata Pattyansky și dl Elemer Willer. Dșoarele Pattyansky au jucat pentru prima oară la un meci oficial, iar rezultatele au fost foarte mulțumitoare. În jocul simplu doamne și la dublu mixt cat. a II-a, Kata Pattyansky a fost clasată a doua, iar dșoara Magdi Pattyansky, la dublu mixt, cat. a II-a, a treia. La dublu domni, cat. a II-a, Elemer Willer a fost clasat primul. Generația veche își mai reamintește că jucătorii lugojeni au fost renumiți. De exemplu: dna Folberth a fost a treia; Duci Hamburger a fost, câțiva ani, printre primii 10 jucători ai țării, iar perechea dr. Litsek și Eugen Deutsch, la dublu domni, au fost cunoscuți și invitați la toate concursurile din țară. Sperăm că și generația de acum va aduce pentru Lugoj cât mai multe victorii frumoase („Răsunetul”, XXVI, 41-42, 1947).\n\nGrozav pericol pentru publicul lugojean este că mai toți câinii și mâțele sunt turbate. Poliția a luat cele mai extinse măsuri pentru siguranța oamenilor. Câinii și mâțele sunt prinse chiar în curțile oamenilor și transportate fără cruțare la locul de pierzare. În zilele trecuta iar au mușcat câini și mâțe turbate mai mulți oameni. Birjarul Iosif Král, al proprietarului Rudolf Reiter din Lugoj, fiind mușcat de câinele de vânat al stăpânului său, s-a dus la Institutul „Pasteur” din Budapesta, dar fără folos, căci, reîntorcându-se apoi acasă, a murit în spitalul orășenesc în cele mai grozave chinuri. Turbase și el. La 21 septembrie, un câine turbat l-a mușcat pe copilul de 11 ani Constantin Purcariu, pe fiul de 6 ani al sergentului de artilerie Gabriel l-a mușcat pe promenada orașului o mâță turbată, pe fata de 16 ani Milota Brândușan a mușcat-o un câine turbat, pe servitorul de 16 ani al comerciantului Arthur Deutsch l-a mușcat mâța stăpânului său. Toți cei mușcați au fost trimiși la Institutul „Pasteur” din Pesta („Drapelul”, V, 105, 1905, 3).\n\nArdelean, frizer la Curtea Imperială din Viena, român bănățean, a fost chemat la Berlin cu ocaziunea căsătoriei moștenitorului german la tron, ca să facă frizura miresei Cecilia, principesă de Mecklenburg-Schwerin. Frizerul Ardelean o frizase, adică, pe împărăteasa Germaniei la nunta lui Rudolf, și arta lui de a friza a satisfăcut-o pe deplin pe împărăteasă. Ardelean a primit acum la Berlin multe și mari daruri de la membrii familiei domnitoare germane. Foile din Budapesta se fac proaste și-i zic lui Ardelean „Ardeliano”, voind să-l prezinte ca italian. Foile din Viena însă îl prezintă ca român („Drapelul”, V, 65, 1905, 3).\n\nMarți la amiază a avut publicul lugojean rarul prilej să vadă cum curge laptele gârlă pe Timiș, parcă nici n-am mai fi în fericita Ungarie, ci în biblicul Canaan. Spectacolul nostru a fost însă de scurtă durată și are un fond de tot trist. Cu ajutorul unui expert de la secretariatul Reuniunii Economice din Timișoara, a vizitat poliția laptele adus marți la târg în Lugoj și a găsit că cea mai mare parte a laptelui pus în vânzare e falsificat, subțiat fiind mai întâi cu apă, și apoi îngroșat cu alte ingrediente, mai ales cu gips. În urma acestor constatări, înfăptuite cu aparate științifice, a confiscat dl căpitan de poliție peste o mie de litri de lapte, mai ales de la precupeți din Vecehaza [Petroasa Mare] și Daruvár [Darova], și, adunându-l pe Podul de Fier, a dispus vărsarea lui în Timiș. Fiind zi de târg și amiază, s-a adunat lume imensă la acest loc, unde și, de altfel, e comunicația mare, ca să asiste la vărsarea laptelui în Timiș. Undele drăgăstosului nostru râu se-nălbiseră binișor și până departe putea urmări ochiul dungile albe care se pierdeau în zare. Scriitorul acestor șire a avut ocazie să vorbească cu unul din precupeții păgubiți, care, cu cinism, a zis pe șvăbească: „Poi ce vreau domnii, ca pentru 8 creițari litrul să mai vindem și lapte curat!” („Drapelul”, VII, 40, 1907, 3)",
        "label": "Banat"
    },
    {
        "title": "Diana Iovanovici-Șoșoacă i-a răspuns președintei Parlamentului European, doamna Roberta Metsola",
        "text": "Mi s-a refuzat în mod nejustificat luarea cuvântului în plenul Parlamentului European de la Strasbourg din data de 18 iulie 2024, iar motivul lipsei de timp nu poate fi invocat de vreme ce preşedintele Comisiei Europene a avut prelungiri semnificative ale timpului acordat pentru discurs.\n\nÎn Parlamentul European, noi, eurodeputaţii, suntem aleşi prin vot direct şi reprezentăm cetăţenii care ne-au trimis aici. Ar trebui ca Parlamentul European să înceteze a mai fi anexa Comisiei Europene care nu este aleasă prin vot direct, iar europarlamentarii să aibă dreptul de a vorbi.\n\nDacă aţi fi respectat votul românilor care m-au trimis în Parlamentul European şi mi-aţi fi acordat minutul regulamentar pentru a-i adresa preşedintelui Comisiei Europene Ursula von der Leyen mesajul românilor nu aş fi fost nevoită să îmi obţin singură timpul de a vorbi în numele românilor în timpul plenului.\n\nRespectaţi democraţia care ar trebui să fie regula de bază a Parlamentului European şi acordaţi-mi timpul solicitat regulamentar pentru a pune întrebările cerute de alegători şi a le face publice doleanţele şi nemulţumirile!\n\nIgnorarea solicitărilor mele oficiale de a vorbi în numele cetăţenilor care m-au votat înseamnă ignorarea alegătorilor români care m-au trimis aici, iar eu nu voi accepta ca vocea lor să fie marginalizată şi ignorată, aşa cum se întâmplă de 17 ani de când românii au dreptul să fie reprezentaţi în Parlamentul European.\n\nŞtiu că v-aţi obişnuit cu europarlamentari români tăcuţi şi obedienţi, dar nu aceasta este dorinţa poporului român! Ştiu că elitele de la Bruxelles nu vor să audă vocea poporului care suferă şi ale cărui drepturi sunt încălcate nu doar în România, ci şi în celelalte ţări europene.\n\nDar, dacă tot vă prevalaţi de regulile democratice, atunci trebuie să acceptaţi ca şi aspiraţiile şi durerile votanţilor români să se audă în plenul Parlamentului European!\n\nAţi îngropat democraţia în regulamente opresive care nu au fost votate de cetăţeni şi aţi instituit în Parlamentul European dictatura tăcerii şi a conformităţii cu ideologia oficială.\n\nDacă veţi continua aşa, această instituţie nu mai merită numele de Parlament, pentru că opoziţia autentică nu are dreptul să se exprime, iar părerile diferite sunt interzise. Iar instigarea unor civili, fie ei și cei de le security service, de a acționa violent asupra unui demnitar ales prin vot și a-l da afară din plenul Parlamentului, denotă instaurarea unei dictaturi demnă de state pe care le arătați cu degetul și în nici un caz un Parlament European care invocă și cere respectarea principiilor CEDO și ale drepturilor omului din Carta Națiunilor Unite.\n\nMai mult, invocați drepturile și nediscriminarea femeii, însă sunteți prima care ați făcut-o și asta pentru că reprezint o țară din Europa de est și nu aparțin vreunui grup cu care să ajungeți la un comun acord despre ce să conțină discursul meu, așa cum ați procedat cu celelalte.\n\nMai mult, sunt creștină, iar asta v-a deranjat cel mai mult și mă consider discriminată ca persoană căreia nu i se permite să își exprime credința și principiile și valorile creștine în care a fost crescută. Ruperea brățării cu cruce de la mână și zgârieturile pe față aplicate de către o femeie de la security service, denotă discriminarea și violența din Parlamentul European și încălcarea tuturor normelor democratice, exact ca în Parlamentul României unde am fost lovită și insultată timp de patru ani, doar pentru că am alte opinii decât cele ale unei majorități care fraudează alegerile și este susținută de dvs., cei care conduceți instituțiile europene.\n\nCred că faceți o confuzie inacceptabilă, dvs. nu sunteți șeful meu sau al unui alt eurodeputat, ci sunteți șeful unei instituții din punct de vedere administrativ, iar orice prevedere a unui Regulament de acest fel, care invocă vreun șef asupra unui eurodeputat ales prin vot al poporului său, nu poate fi acceptată și aplicată pentru că încalcă normele Tratatului european și de aderare a țărilor suverane și independente, prin urmare fiecare deputat european este propriul său șef și acționează exclusiv în interesul poporului care l-a votat și al țării pe care o reprezintă.\n\nPrin urmare, a apăra o persoană de la security în detrimentul unui deputat european, a permite acestora exercitarea de acte de violență asupra unui deputat, precum și presiunile de a scoate un deputat european votat de poporul său, se încadrează în sfera discriminării, instigării la violență și încălcarea imunității parlamentare europene, precum și a principiilor democratice pe care le tot invocați, dar nu le cunoașteți și nu le respectați.\n\nProtestul parlamentar este obligatoriu de respectat într-un organism care invocă democrația ca ordine supremă, iar un regulament, act infralegal, nu poate să încalce principiile CEDO și Tratatul UE, doar pentru că vă doriți liniște într-un parlament în care 720 de persoane trebuie să stea cuminți și să nu vă deranjeze.\n\nUn Parlament este un organism viu unde dreptul la liberă exprimare și opinie este garantat și poate fi exprimat prin orice mod care respectă normele democrației, adică fără violență, ceea ce dumneavoastră ați aplicat asupra mea, ceea ce înseamnă dictatură, violență și discriminare a unei femei, a unui creștin și a unui estic, așa cum face această instituție de când am aderat și este inacceptabil.\n\nCeea ce s-a petrecut în acea zi la ordinul dvs. atinge latura infracțională și asta v-o spune un avocat cu aproape 30 de ani de experiență. Regulamentul pe care îl invocați nu are nicio legătură cu democrația și drepturile omului pentru care au murit milioane de oameni pentru ca noi, și mai ales femeile, să le avem.\n\nParlamentul European a devenit astfel doar o formă fără fond, menită să dea o aparenţă de democraţie atotputernicei Comisii Europene care nu are nici un mandat popular şi a cărei activitate din ultimii ani este criticată de zeci de milioane de cetăţeni europeni, eu însămi primind zeci de mii de mesaje de susţinere din toată Uniunea Europeană după criticile pe care i le-am adresat preşedintelui acestei instituţii.\n\nRespectaţi democraţia şi vocea poporului şi atunci glasul celor mulţi se va putea face auzit prin mine conform timpilor regulamentari, care sunt extrem de mici și încalcă dreptul la liberă exprimare și opinie. Suntem aleși nu să vorbim un minut, ci un timp rezonabil în care opiniile noastre ale tuturor să exprime voința celor ce ne-au ales, altfel timpul de un minut sau două nu este decât praf în ochi pentru a da o impresie de democrație, nu una reală.\n\nȘedințele nu le țineți pentru dumneavoastră, ci pentru drepturile cetățenilor, așa că o chestiune se poate adopta și în ședințe succesive de zile, fără grabă, unde să vorbim și 20 de ore pe același subiect, că doar suntem plătiți bine și avem avantaje financiare pentru care ne invidiază o lume întreagă. Acești bani trebuie meritați, munciți, nu luați pe ședințe în care aplaudăm sau ridicăm mâinile fără să numere nimeni, doar ca să mimăm democrația.\n\nAdoptați legi multe și proaste, care sunt în detrimentul popoarelor care ne aleg: „Cu cât un stat este mai corupt, cu atât are legi mai multe” – Tacit.\n\nDacă însă încălcaţi democraţia şi puneţi pumnul în gură alegătorilor români, eu voi găsi modalitatea prin care să îmi reprezint alegătorii indiferent de metodele dictatoriale din Parlamentul European. Eu răspund în faţa alegătorilor mei, nu în faţa unor funcţii trecătoare şi a unor regulamente menite să îngroape democraţia reală!",
        "label": "Banat"
    },
    {
        "title": "Liberalii au lăsat în urma lor o situație complet dezastruoasă",
        "text": "Noul primar, Călin Dobra, a susținut, marți, prima conferință de presă de la preluarea mandatului. Dobra a prezentat situația dezastruoasă pe care a găsit-o în urma fostei administrații PNL care a condus orașul.\n\nAstfel, pentru cele 34 de proiecte cu finanțare europeană, care au termen de implementare anul 2026, cheltuielile neeligibile, care trebuie acoperite din bugetul local, se ridică la suma de 150 de milioane de lei, dar, în acest moment, Primăria dispune doar de un excedent bugetar de 54 de milioane de lei și de un credit în valoare de 72 de milioane de lei.\n\n„Ne aflăm într-o situație destul de dezastruoasă și o gestionare a fondurilor cu finanțare externă foarte precară și lipsită total de o previziune pe termen lung.\n\nLa nivelul administrației locale, din păcate, serviciile de specialitate din cadrul Primăriei nu au avut niciun dialog până în acest moment.\n\nAsta a fost prima mea misiune, de când am preluat fotoliul de primar, de a-i pune la masă pe toți cei care au responsabilitate în acest sens, ceea ce nu s-a întâmplat până în acest moment.\n\nDin păcate, s-a lucrat foarte mult cu consultanți externi. Nu contest expertiza acestor consultanți, dar contest un aspect foarte delicat: lipsa de implicare a specialiștilor din cadrul aparatului de specialitate al primarului, în ceea ce înseamnă atragerea de fonduri europene.\n\nCa și priorități, ne vom axa pe infrastructura școlară și infrastructura în domeniul sănătății.\n\nChiar dacă sunt prezentate proiecte pe fonduri europene pe tematica infrastructurii educaționale, situațiile din spatele acestor proiecte sunt extraordinar de delicate.\n\nLăsând deoparte proiectul noului spital, care și acesta este într-o situație delicată, ca valoare totală avem suma de 475 de milioane de lei ca proiecte atrase pe fonduri europene.\n\nDin această sumă, 295 de milioane de lei sunt finanțările externe, iar 150 de milioane de lei este suma care trebuie acoperită din bugetul local pentru cheltuielile neeligibile.\n\nLa acest moment, Primăria dispune de un excedent bugetar de 54 de milioane de lei și un credit semnat, în valoare de 72 de milioane de lei.\n\nDeci, la momentul acesta, efectiv Primăria poate să acopere aproximativ 120 de milioane de lei din cheltuielile de 150 milioane lei pentru proiectele care se află în diferite stadii, fie că sunt cu finanțare semnate sau în derulare.\n\nIar o sumă de 3,5 milioane de lei a fost semnată pentru consultanța acestor proiecte, din care suma de 2 milioane de lei a fost deja plătită.\n\nDeci, cele 34 de proiecte pe fonduri europene, care au și un termen foarte rapid de implementare – anul 2026, au nevoie de 150 de milioane de lei din bugetul local”, a spus Dobra.",
        "label": "Banat"
    },
    {
        "title": "Scandal la Festivalul Berii. Un bărbat a fost atacat cu un cuțit și lovit cu pumnul",
        "text": "O persoană a fost reținută de polițiști după ce a atacat un bărbat la festivalul berii de la Lugoj.\n\nCei doi indivizi fac parte din clanurile de romi din oraș și nu au ezitat să-și regleze conturile printre sute de oameni.\n\nAtacul de la spectacolul care a avut loc chiar în fața Primăriei Lugoj a fost transmis live pe rețelele de socializare.\n\nÎn imagini se vede cum agresorul îi cere unui amic să țină telefonul pentru a filma agresiunea, iar în câteva momente se îndreaptă spre un individ din public și îl lovește cu putere cu pumnul.\n\nBărbatul surprins reușește să se retragă și, după câteva secunde, pulverizează un spray lacrimogen în încercarea de a se apăra de atacator.\n\nTot pe imagini se observă cum individul care a lovit cu pumnul are în mână un obiect ce pare a fi un cuțit de mari dimensiuni.\n\nRevoltător este faptul că în preajma persoanelor implicate în acest scandal se zărește și o mamă cu un copil în cărucior, dar și mai mulți lugojeni care au participat la spectacol.\n\nImediat după acest incident, polițiștii au intervenit rapid și au dus la audieri mai multe persoane. După mai multe ore de anchetă, polițiștii au decis reținerea pentru 24 de ore a agresorului.\n\nPolițiștii lugojeni, sub coordonarea procurorului Parchetului de pe lângă Judecătoria Lugoj, au reținut pentru 24 de ore un bărbat bănuit de comiterea infracțiunilor de „lovire sau alte violențe” și „tulburarea ordinii și liniștii publice”.\n\n„În fapt, la data de 19.07.2024, în jurul orei 23:15, în timp ce desfășurau măsuri de ordine la un festival din Piața Victoriei din Lugoj, polițiștii lugojeni s-au sesizat din oficiu cu privire la un conflict spontan izbucnit între 2 persoane. S-a procedat la imobilizarea și conducerea acestora la sediul poliției. În urma verificărilor, s-a stabilit că pe fondul consumului de alcool, un bărbat, în vârstă de 34 de ani, l-a lovit cu pumnul în zona feței pe un alt bărbat, în vârstă de 51 de ani”, au anunțat reprezentanții IPJ Timiș.\n\nÎn urma probatoriului administrat, bărbatul, în vârstă de 34 de ani, a fost reținut pentru 24 de ore, sub aspectul săvârșirii infracțiunilor de „lovire sau alte violențe” și „tulburarea ordinii și liniștii publice”.\n\nAcesta a fost introdus în Centrul de Reținere și Arestare Preventivă din cadrul I.P.J Timiș.\n\nUrmează ca procurorii și judecătorii lugojeni să decidă dacă se impune și o altă măsură.",
        "label": "Banat"
    },
    {
        "title": "Un șofer turmentat s-a ales cu un dosar penal",
        "text": "Polițiștii din Lugoj au depistat în trafic încă un șofer turmentat. Bărbatul, în vârstă de 40 de ani, care a urcat beat la volan, s-a ales cu un dosar penal.\n\n„Polițiștii Biroului Rutier Lugoj au oprit pentru control, pe strada Buziașului din municipiu, un autoturism condus de către un bărbat, în vârstă de 40 de ani. În urma testării conducătorului auto cu aparatul din dotare, a rezultat o alcoolemie de 0,96 mg/l în aerul expirat. În cauză, a fost întocmit dosar penal sub aspectul săvârșirii infracțiunii de conducerea pe drumurile publice a unui autovehicul sub influenţa băuturilor alcoolice”, a anunțat IPJ Timiș. (P. M.)",
        "label": "Banat"
    },
    {
        "title": "Femeie reţinută pentru şantaj. I-a cerut unui bărbat 30.000 de lei ca să nu-l denunţe pentru un presupus viol",
        "text": "O femeie de 30 de ani a fost reţinută de poliţişti, după ce a şantajat un bărbat căruia i-a cerut 30.000 de lei pentru a nu-l denunţa la Poliţie pentru un presupul viol comis asupra unei minore. Poliţiştii au organizat un flagrant într-un parc din Lugoj, în timp ce bărbatul i-a dat 10.000 de lei, ultima tranşă din banii ceruţi.\n\nPolițiștii Biroului de Investigații Criminale din cadrul Poliției municipiului Lugoj au fost sesizați cu privire la faptul că un bărbat de 63 de ani ar fi fost șantajat cu privire la denunțarea acestuia pentru comiterea unui pretins viol asupra unei minore.\n\n„În fapt, un bărbat în vârstă de 23 de ani și soția acestuia în vârstă de 30 de ani, l-ar fi șantajat în schimbul unor sume de bani, pe un bărbat, în vârstă de 63 de ani, cu denunțarea la Poliție pe motiv că acesta ar fi comis un viol asupra unei minore, fapt dovedit ca nereal”, a anunțat IPJ Timiș.\n\nBărbatului i-a fost solicitată suma de 30.000 de lei, pentru a nu fi denunţat, acesta le-a dat celor doi soţi suma de 20.000 de lei, iar marţi urma să le dea şi ultima tranşă, de 10.000 de lei.\n\nBanii au fost restituiți persoanei vătămate, iar femeia a fost condusă la audieri, fiind reținută pentru 24 de ore și introdusă în Centrul de Reținere și Arestare Preventivă din cadrul IPJ Timiș.\n\nMiercuri, 17 aprilie 2024, magistrații au dispus măsura controlului judiciar pentru 60 de zile.",
        "label": "Banat"
    },
    {
        "title": "Părintele Robert Trubiansky a fost numit cancelar eparhial, iar pr. Ovidiu Neiconi - consilier eparhial",
        "text": "În cadrul reuniunii Consiliului Consilierilor Eparhiali care a avut loc, în data de 18 aprilie 2024, la sediul Episcopiei de Lugoj, Preasfinția Sa Ioan Călin Bot, episcopul greco-catolic de Lugoj, în baza drepturilor conferite de Codul Canoanelor Bisericilor Orientale (CCEO) și de Dreptul Particular, conform canonului 252 § 1 din CCEO, prin Decretul Nr. 246/18.04.2024, l-a numit pe părintele Robert-Marius Trubiansky în funcția de Cancelar al Eparhiei de Lugoj, a anunțat Biroul de presă al Eparhiei de Lugoj.\n\nConform CCEO, Can. 252 – § 1. (= 482), cancelarul este prim notar al curiei eparhiale şi se îngrijeşte de redactarea actelor şi arhiva curiei.\n\nPărintele Robert Trubiansky s-a născut la Lugoj, pe data de 18 aprilie 1977. Licenţiat în Teologie, a urmat mai întâi studiile la Institutul Teologic din Blaj, apoi le-a continuat la Roma, finalizându-le cu Master în Teologie Spirituală la Institutul Pontifical Oriental din Roma. A fost hirotonit preot în anul 2008, prin impunerea mâinilor Preasfinţiei Sale Virgil Bercea, Episcop de Oradea, mai apoi încardinat în Eparhia de Lugoj, şi numit paroh în parohia Păru, jud. Timiş.\n\nDe asemenea, PS Ioan, în baza drepturilor conferite de Codul Canoanelor Bisericilor Orientale (CCEO) și de Dreptul Particular, conform canonului 243 § 3 din CCEO, prin Decretul Nr. 247/18.04.2024, l-a numit pe părintele Ovidiu-Ionuț Neiconi în funcția de Consilier Administrativ Eparhial al Eparhiei de Lugoj.\n\nMisiunea și competența Consilierului Administrativ Eparhial este aceea de a veghea asupra bunurilor temporare ale Eparhiei de Lugoj, de a coordona activitatea administrativă generală a acesteia, luând măsuri pentru conservarea, ocrotirea și sporirea bunurilor temporare ale eparhiei, în conlucrare cu economul eparhial, cu alți administratori de sectoare, cu protopopii și cu parohii. Consilierul Administrativ Eparhial poate verifica, în numele episcopului, activitatea administrativă și economică a protopopiatelor și a parohiilor de pe teritoriul Eparhiei de Lugoj.\n\nPărintele Ovidiu Neiconi s-a născut la Lugoj, pe 31 iulie 1985. A urmat Liceul Teologic „Sfântul Vasile cel Mare” la Blaj, apoi a continuat studiile teologice la Facultatea de Teologie greco-catolică din Blaj şi a obţinut Masterul în Teologie Pastorală. A fost hirotonit preot prin impunerea mâinilor Preasfinţiei Sale Alexandru Mesian, în anul 2008, şi numit paroh în parohia Ohaba-Forgaci.",
        "label": "Banat"
    },
    {
        "title": "Festivalul Berii 2024",
        "text": "În perioada 19 – 21 iulie 2024, la Lugoj se va desfășura Festivalul Berii și Saltimbaciada, pentru care Primăria a alocat, generoasă, 400.000 de lei.\n\nEvenimentul va avea loc tot în Piața Victoriei (în fața Primăriei Municipiului Lugoj), deși edilii au tot promis că distracția cu bere se va muta ba la Plopi, ba în Parcul Ștrandului, ba în afara orașului.\n\nCă s-a numit Sărbătoarea Berii sau Beer Fest, că se numește acum din nou Festivalului Berii, nu mai contează.\n\nNu mai e ca pe vremuri, când berea era asortată cu mici, iar „Festivalul Berii” chiar era un festival, cu Regele Berii călare pe un butoi și cu halba în mână.",
        "label": "Banat"
    },
    {
        "title": "Accident cu 3 morți și 2 răniți. Șoferul a sărit peste calea ferată și s-a înfipt în gard",
        "text": "Trei bărbați au murit și alți doi au ajuns în stare gravă la spital, în urma unui grav accident de circulație produs, sâmbătă dimineața, în jurul orei 4:40, pe o șosea din Timiș.\n\n„Un bărbat, în vârstă de 38 de ani, a condus un autoturism pe DJ 692B dinspre DN 6 înspre centrul comunei Tomnatic, iar la trecerea la nivel cu calea ferată, ar fi pierdut controlul asupra direcției de mers, a pătruns pe sensul opus de mers, a lovit trei arbuști ornamentali, a ieșit în afara părții carosabile și a intrat în coliziune cu gardul unui imobil. În urma accidentului, conducătorul auto și alți doi bărbați, în vârstă de 47 și 62 de ani, au decedat. Alți doi tineri, pasageri în același autoturism, în vârstă de 21 și 27 de ani, au fost răniți și transportați la spital”, a anunțat IPJ Timiș.\n\nLa locul accidentului au intervenit și pompierii, pentru asigurarea măsurilor PSI și prim ajutor.\n\n„La locul evenimentului s-au deplasat pompierii cadrul Secției de Pompieri Sannicolau Mare cu o autospecială de stingere echipată cu modul de descarcerare și un echipaj SMURD. La locul evenimentului au fost alocate 3 ambulanțe S.A.J, dintre care una cu medic. În accidentul rutier a fost implicat un autoturism în care se aflau cinci persoane, dintre care două au rămas încarcerate. După efectuarea manevrelor de descarcerare, victimele au fost predate echipajelor medicale în stare conștientă, prezentand multiple traumatisme. Din nefericire, pentru celelalte trei victime, medicul a declarat decesul”, au transmis reprezentanții ISU Timiș.\n\nPolițiștii au întocmit un dosar penal sub aspectul săvârșirii infracțiunilor de ucidere din culpă și vătămare corporală din culpă și efectuează cercetări pentru stabilirea tuturor circumstanțelor producerii acestui accident.",
        "label": "Banat"
    },
    {
        "title": "Trei persoane au fost rănite, după ce un tânăr de 23 ani s-a răsturnat cu mașina",
        "text": "Un accident de circulație s-a produs, joi după-amiază, pe DJ 584. Trei persoane au fost rănite după ce o mașină condusă de un tânăr, în vârstă de 23 de ani, s-a răsturnat.\n\n„Un bărbat, de 23 de ani, a condus un autoturism pe DJ 584 dinspre Zgribești spre Știuca, iar la un moment dat a pătruns pe sensul opus de mers și s-a răsturnat. În urma accidentului, cei trei pasageri din autovehicul, respectiv doi bărbați de 56 și 44 de ani și o femeie, de 74 de ani, au fost răniți”,\n\na anunțat IPJ Timiș.A fost alertat Detașamentul de Pompieri Lugoj și la locul evenimentului s-au deplasat o autospecială de primă intervenție si comandă, o autospecială pentru transport personal și victime multiple și un echipaj SMURD, precum și o ambulanță SAJ cu medic. Toate victimele au fost preluate de echipajele medicale, în stare conștientă și cooperantă și transportate la spital.Polițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "O femeie și o fetiță de 8 ani au fost rănite într-un accident provocat de un tânăr de 21 de ani",
        "text": "Un accident de circulație a avut loc pe strada Timișorii din Lugoj, la intersecția cu strada Cloșca.\n\nÎn urma acidentului, provocat de un șofer în vârstă de 21 de ani, o fetiță de 8 ani și o femeie de 41 de ani au fost rănite, fiind transportate la spital.\n\n„Un tânăr, de 21 de ani, a condus un autoturism pe strada Timișorii din Lugoj, iar la intersecție cu strada Cloșca, a intrat în coliziune față-spate cu autoturismul din fața sa, care avea aceeași direcție de deplasare, condus de un bărbat, de 38 de ani. În urma impactului, o fetiță de 8 ani și o femeie de 41 de ani, ambele pasagere în autoturismul condus de bărbatul de 38 de ani, au fost rănite și transportate la spital”, a anunțat IPJ Timiș.\n\nPolițiștii au întocmit un dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Traficanți de țigări, reținuți",
        "text": "Doi bărbați au fost reținuți pe drumul dintre Coșteiu și Jabăr, în timp ce transportau 24 de baxuri cu 264.000 de țigări de contrabandă.\n\n„În urma controlului efectuat în interiorul mașinii, pe bancheta din spate, polițiștii au descoperit 24 de baxuri de țigări, reprezentând 264.000 de țigarete netimbrate, provenite din contrabandă. Asupra celor doi au fost descoperiți și 840 de euro, 130 de lei moldovenești și 10.510 grivne ucrainene. Bunurile au fost ridicate, în vederea continuării cercetărilor”, a anunțat IPJ Timiș.\n\nÎn urma probatoriului administrat în cauză, cei doi bărbați, de 41 și 50 de ani, au fost reținuți, pentru 24 de ore, sub aspectul săvârşirii infracțiunii de contrabandă, fiind introduși în Centrul de Reținere și Arestare Preventivă din cadrul I.P.J. Timiş.",
        "label": "Banat"
    },
    {
        "title": "Ministrul Transporturilor, Sorin Grindeanu, a lansat un avertisment public pentru speculanții imobiliari din Lugoj: „Mergem în instanță”",
        "text": "Ministrul Transporturilor, Sorin Grindeanu, a lansat un avertisment ferm către cei care intenționează să profite de pe urma dezvoltării drumului expres Lugoj-Filiași, încercând să obțină despăgubiri mari prin speculații imobiliare. Grindeanu a subliniat că autoritățile nu vor tolera astfel de abuzuri și că orice tentativă de speculație va fi contestată în instanță.\n\n„Fac un apel la cei care speculează astfel de situații să nu le mai speculeze. CNAIR nu va accepta abuzuri de acest tip, pentru că despăgubirile sunt mult mai mari când statul român expropriază terenuri aflate în intravilan. Este o atenționare publică pentru cei care se pregătesc să facă lucruri nelegale,” a declarat Grindeanu.\n\nProiectul drumului expres Lugoj-Filiași este într-o fază avansată, cu contractele pentru toate tronsoanele aproape finalizate. Semnarea contractului pentru tronsonul Lugoj-Caransebeș este programată pentru iunie, după cum a anunțat ministrul.\n\n„Țin să vă anunț că pe ceea ce înseamnă drumul expres Lugoj-Filiași, lucrurile sunt destul de înaintate pe toate tronsoanele. Eu zic că în iunie vom semna contractul și pentru Lugoj. Chiar astăzi m-am interesat la colegii de la CNAIR și pentru tronsonul Lugoj-Caransebeș sunt depuse ofertele, totul este pe linia dreaptă. Vom semna contractul în luna iunie,” a afirmat Grindeanu.\n\nAcest drum expres va conecta autostrada A1 cu orașe importante din România, inclusiv Caransebeș, Severin, Filiași, Craiova, Pitești și București, transformând Lugojul într-un nod rutier major.\n\nProiectul va aduce multiple beneficii pentru traficul local, reducând aglomerația și îmbunătățind conectivitatea pentru Lugoj și zonele înconjurătoare. Drumul expres va include descărcări suplimentare spre oraș și va conecta localitățile periferice, precum Buziaș și Coșteiu, pentru a acoperi eficient zona perimetrală a Lugojului.\n\nÎn concluzie, ministrul a reiterat că proiectele majore, inclusiv modernizarea căii ferate prin PNRR, vor continua să avanseze, aducând beneficii semnificative pentru regiune și locuitorii săi.",
        "label": "Banat"
    },
    {
        "title": "Razie în Lugoj și localitățile învecinate. S-au aplicat amenzi în valoare de de 17.995 de lei",
        "text": "Polițiștii Biroului Rutier Lugoj, cu sprijinul polițiștilor Biroului de Ordine Publică Lugoj și al Secțiilor Rurale Belinț, Gavojdia și Lugoj au organizat o acțiune atât în mediul urban pe raza municipiului, cât și în mediul rural, în zonele limitrofe acestuia, ce a avut ca scop creșterea gradului de siguranță în rândul cetățenilor și a participanților la traficul rutier.\n\nPolițiștii au controlat 233 de autovehicule și au legitimat 242 de persoane. Au fost efectuate 182 de testări cu aparatul etilotest și 9 cu aparatul drugtest.\n\nÎn urma celor constatate, au fost aplicate 86 de sancțiuni contravenționale în valoare de 17.995 de lei.\n\nDe asemenea, au fost reținute 3 permise de conducere (toate pentru conducerea unui autovehicul sub influența alcoolului), au fost retrase 5 certificate de înmatriculare și au fost constate 4 infracțiuni la regimul rutier (1 pentru conducerea unui autovehicul neînmatriculat, 1 pentru conducerea unui autovehicul fără permis, 1 pentru conducerea unui autovehicul sub influența băuturilor alcoolice și 1 pentru conducerea unui autovehicul sub influența substanțelor psihoactive).\n\nPolițiștii au anunțat că vor continua astfel de acțiuni.",
        "label": "Banat"
    },
    {
        "title": "Traficanții care vindeau heroină în Lugoj au fost ridicați de către mascați",
        "text": "Miercuri, 17 aprilie 2024, polițiștii Brigăzii de Combatere a Criminalității Organizate Timișoara, împreună cu procurorii D.I.I.C.O.T. – Serviciul Teritorial Timișoara, au pus în aplicare 9 mandate de percheziție domiciliară, în județul Timiș și municipiul București, într-un dosar privind săvârșirea infracțiunilor de constituirea unui grup infracțional organizat și trafic de droguri de mare risc.\n\nDin cercetări a reieșit că, începând cu anul 2022 și până în prezent, 5 persoane, acționând în cadrul unei structuri infracționale organizată pe niveluri ierarhice, ar fi procurat, deținut și comercializat, în mod repetat, heroină (drog de mare risc), către consumatori din municipiile Lugoj și București, pe parcursul investigațiilor fiind documentate 15 asemenea tranzacții.\n\nAudierile s-au desfășurat la sediul Direcției de Investigare a Infracțiunilor de Criminalitate Organizată și Terorism – Serviciul Teritorial Timișoara. Suportul de specialitate a fost asigurat de către Direcția Operațiuni Speciale din Poliția Română.\n\nAcțiunea s-a realizat cu sprijinul polițiștilor Brigăzii de Combatere a Criminalității Organizate București – Serviciul Antidrog, Brigăzii Autostrăzi, Direcției de Poliție Transporturi și al jandarmilor din cadrul Grupării Mobile de Jandarmi Timișoara și Brigăzii Speciale de Intervenție a Jandarmeriei. (P. M.)",
        "label": "Banat"
    },
    {
        "title": "Polițiștii au reținut o femeie dată în urmărire internațională pentru proxenetism",
        "text": "Polițiștii Biroului de Investigații Criminale Lugoj au depista în apropiere de Piața Victoriei din municipiu, o femeie, în vârstă de 23 de ani, urmărită internațional.\n\nFață de aceasta, autoritățile judiciare din Belgia au emis mandat european de arestare în vederea extrădării, pentru comiterea infracțiunii de proxenetism.\n\nFemeia a fost predată Serviciului de Investigații Criminale Timiș, fiind prezentată procurorului din cadrul Parchetului de pe lângă Curtea de Apel Timișoara care a dispus arestarea preventivă pentru 30 de zile.\n\nAceasta a fost introdusă în Centrul de Reținere și Arestare Preventivă din cadrul Inspectoratului de Poliție Județean Timiș.",
        "label": "Banat"
    },
    {
        "title": "Evenimente Importante din 2025 conform Horoscopului Chinezesc | BĂNĂȚEANUL",
        "text": "Anul 2025 este sub semnul Dragonului de Lemn, un simbol puternic și norocos în cultura chineză. Conform Horoscopului Chinezesc 2025, acest an aduce energii intense, marcate de curaj, ambiție și transformare. Dragonul este cunoscut pentru puterea sa extraordinară și reprezintă succesul și norocul. În acest context, 2025 promite să fie un an al oportunităților și provocărilor pentru toate semnele zodiacale chinezești.",
        "label": "Banat"
    },
    {
        "title": "Un vânător și un paznic de vânătoare au ajuns în arest după ce au împușcat un cerb",
        "text": "Doi bărbați au fost reţinuți, pentru 24 de ore, de polițiștii Serviciului Arme, Explozivi și Substanțe Periculoase Timiș fiind bănuiți de săvârșirea infracțiunilor de braconaj cinegetic, uz de armă letală fără drept, omisiunea sesizării și sustragerea sau distrugerea de probe ori de înscrisuri.\n\n„În fapt, la data de 28.10.2024, o persoană necunoscută ar fi recoltat fără drept un exemplar de cerb carpatin de pe un fond de vânătoare aflat în localitatea Brestovăț. În urma cercetărilor efectuate, la data de 29.10.2024, polițiștii au reușit depistarea și identificarea persoanei bănuite de comiterea faptei, respectiv un bărbat în vârstă de 43 de ani. Totodată, de la acesta a fost identificată și ridicată în vederea continuării cercetărilor arma de vânătoare folosită la săvârșirea faptei. În urma consolidării probatoriului administrat în cauză s-a constatat faptul că un alt bărbat în vârstă de 64 de ani în calitate de paznic de vânătoare nu ar fi sesizat autoritățile competente cu privire la săvârșirea faptei de braconaj cinegetic, precum și faptul că acesta nu a predat instituției abilitate autorizația de vânătoare individuală a bărbatului care ar fi comis fapta de braconaj”, a anunțat IPJ Timiș.\n\nFață de cei 2 bărbați a fost dispusă reținerea pentru 24 de ore fiind introduși în Centrul de Reținere și Arestare Preventivă din cadrul I.P.J. Timiș.\n\nCercetările sunt continuate de poliţişti sub coordonarea și supravegherea procurorului din cadrul Parchetului de pe lângă Judecătoria Lugoj, în vederea stabilirii întregii situații de fapt și luării măsurilor legale care se impun. În perioada următoare polițiștii au anunțat că vor efectua verificări în tot județul în vederea prevenirii și combaterii unor astfel de infracțiuni. (P. M.)",
        "label": "Banat"
    },
    {
        "title": "O fetiță de 5 ani a fost rănită la un loc de joacă. Poliția a deschis o anchetă",
        "text": "O fetiță în vârstă de 5 ani a ajuns la spital după ce a căzut de pe platforma de lansare a toboganului. Incidentul a avut loc în comuna Racovița.\n\nSâmbătă, 22 iunie, în jurul orei 22:25, polițiștii Biroului de Investigații Criminale Lugoj au fost sesizați de medicii de la Spitalul Municipal din oraș că la unitatea sanitară a ajuns o fetiță în vârstă de cinci ani ce avea nevoie de îngrijiri medicale.\n\nPărinții fetiței au declarat că în seara respectivă, în jurul orei 21, în timp ce se afla la locul de joacă din comuna Racovița, ar fi căzut de pe platforma de lansare a toboganului.\n\nPolițiștii s-au deplasat la fața locului. Ei au întocmit un dosar penal sub aspectul săvârșirii infracțiunii de vătămare corporală din culpă, în continuare efectuându-se cercetări în vederea stabilirii cu exactitate a tuturor cauzelor și împrejurărilor producerii evenimentului.\n\n„În 22 iunie a.c., în jurul orei 22:25, polițiștii Biroului de Investigații Criminale Lugoj au fost sesizați că la Spitalul Municipal din Lugoj s-ar fi prezentat o minoră în vârstă de 5 ani, însoțită de părinții acesteia, care în seara respectivă în jurul orei 21:00, în timp ce se afla la locul de joacă din comuna Racovița, ar fi căzut de pe platforma de lansare a topoganului. Polițiștii s-au deplasat la fața locului, în cauză fiind întocmit un dosar penal sub aspectul săvârșirii infracțiunii de vătămare corporală din culpă”, a anunțat IPJ Timiș.",
        "label": "Banat"
    },
    {
        "title": "Un tânăr care a furat dintr-o casă a fost arestat",
        "text": "Polițiștii Secției 5 Poliție Rurală Belinț au reținut un tânăr, în vârstă de 23 de ani, bănuit de săvârșirea infracțiunii de furt calificat.\n\n„În fapt, în noaptea de 1 spre 2 iulie a.c., o persoană necunoscută ar fi pătruns în interiorul unui imobil din localitatea Bodo, de unde ar fi sustras suma de 650 de euro și 350 de lei. În urma investigațiilor efectuate, polițiștii au identificat un tânăr în vârstă de 23 de ani, bănuit de comiterea faptei”, a anunțat IPJ Timiș.\n\nÎn urma probatoriului administrat în cauză, tânărul de 23 de ani a fost reținut pentru 24 de ore, sub aspectul săvârșirii infracțiunii de furt calificat, acesta fiind introdus în Centrul de Reținere și Arestare Preventivă din cadrul Inspectoratului de Poliție Județean Timiș. (P. M.)",
        "label": "Banat"
    },
    {
        "title": "Locurile de parcare din Lugoj, taxate? Care locuri de parcare?",
        "text": "Lipsa locurilor de parcare în municipiul Lugoj este o problemă cu care orașul se confruntă de foarte multă vreme. Apariția, de dată recentă, a unui chestionar pe site-ul Primăriei Lugoj a readus-o în cotidian. În mod normal, această problemă ar fi trebuit să existe pe masa primarului, zilnic, încă de la începutul anilor ’90.\n\n♦ Din punct de vedere al comunicării, mă bucură inițiativa celor de la Primărie (și Poliția Locală) de a chestiona și populația orașului pentru anumite probleme. Nu prea s-a făcut acest lucru de-a lungul timpului. Dar doar atât… Problema locurilor de parcare din Lugoj e mult prea complicată și nu cred că rezolvarea ei stă în răspunsurile unui chestionar.\n\n♦ Hai să fim sinceri, Lugojul NU are locuri de parcare! Oricâte chestionare s-ar face, oricât de mult s-ar crește impozitul începând de la a doua mașină (nu văd ce legătură majoră are asta cu locurile de parcare…), oricât s-ar cere ca taxă pentru ora de parcare, „criza spațiilor de parcare cu care se confruntă municipiul Lugoj”, cum este scris în prezentarea chestionarului, nu se va rezolva. E nevoie de mult mai mult decât de un simplu chestionar…\n\n♦ Din punct de vedere arhitectural, Lugojul a avut două perioade importante de dezvoltare urbană: prima – la finalul secolului XIX și începutul secolului XX, și cea de a doua – spre finalul secolului XX. Și în nici una dintre ele nu s-a ținut cont de crearea locurilor de parcare.\n\n♦ În prima perioadă, deoarece automobilul abia exista fizic în Lugoj, nu cred că a interesat pe cineva această problemă. Despre cea de a doua, cea de dezvoltare „cartieristică de tip comunist”, cu așa zisele spații de locuit din beton numite „blocuri”, discuția ar fi mult mai amplă.\n\n♦ Aproape jumătate din populația lugojului locuiește „la bloc”, în cartierele construite de la finalul anilor 60 și până prin 1980. Cartiere „noi”, create, în special, pentru clasa muncitoare, atât de „dragă” partidului unic, de la acea vreme. Și avea nevoie clasa muncitoare, la acel timp, de locuri de parcare? După cum se vede, nu prea…\n\n♦ Dacă este s-o gândim de-a dreptul, clasa muncitoare nu prea avea nevoie de nimic, că în respectivele cartiere nu prea erau nici locuri de joacă (recreere) pentru copii, nici prea multe spații verzi, nici prea… nimic.\n\n♦ Era doar un conglomerat de betoane comasate pe un spațiu foarte restrâns, în care mai bine de jumătate din populația lugojului aștepta cu nerăbdare „înfăptuirea societății socialiste multilateral dezvoltate și înaintarea României spre comunism!”\n\n♦ Dar, după anii ’90, ar fi trebuit să existe minți luminate prin Primăria Lugoj care să sesizeze apariția acestei probleme, cea a locurilor de parcare. Era nevoie de o regândire a sistematizării, cât mai eficientă, a orașului, care să cuprindă și această temă. Dar nu s-a întâmplat…\n\n♦ Trendul era foarte vizibil. De la o mașină la 2 – 3 familii, cum era până în 1989, era clar că ne îndreptăm spre 2-3 mașini de familie. Și a făcut cineva ceva? Nu! Nici în cartiere și nici în zona centrală a orașului. S-a mers pe-un „las-o, bă, că merge așa”, de uite unde s-a ajuns…\n\n♦ Există variante pentru a se rezolva, cât de cât, situația? Teoretic, ar fi, dar sigur NU cele prezentate în chestionar… Problema în Lugoj este numărul mic, complet insuficient, de locuri de parcare și nu acordarea dreptului de parcare contra cost, cum înțeleg eu că se vrea din acest chestionar.\n\n♦ E clar că în municipiul Lugoj această problemă are rezolvare doar prin construirea unor noi locuri de parcare. Subterane, supraterane, cum vor fi ele, dar trebuie suplimentat numărul lor. Și cum aproape în fiecare cartier există ruinele fostelor centrale ale sistemului centralizat de termoficare, s-ar putea începe chiar de acolo. Avem și un exemplu pozitiv: centrala din Micro 2, singura demolată și transformată în loc de parcare de cartier. Dar asta s-a întâmplat demult, în ultimul an de mandat al fostului primar Martinescu, în 2008. De atunci – ioc! Doar vorbe…\n\n♦ Chestionarul inițiat de Primăria Lugoj, chiar dacă nu va rezolva problema parcărilor, va legitimiza taxarea celor existente. Și… cam atât. Nu zic, va fi o sursă de venit destul de importantă la bugetul local, dar va crea și un disconfort maxim.\n\n♦ În zona centrală, hai, treacă-meargă, dar în cartiere va fi cumplit. Ca nerezident al unui cartier, va fi imposibil să mai parchezi mașina acolo. Toate locurile de parcare vor aparține doar celor din cartier…\n\n♦ Este corect ca spațiul public utilizat în interes personal (cam așa ar fi definit un loc de parcare) să fie taxat. Practic, el aparține Primăriei. Dar la fel de corect ar fi și ca Primăria să ofere suficiente locuri de parcare. Normal ar fi fost să vedem pe site-ul Primăriei creionate și vreo 2-3 idei despre cum vor fi suplimentate parcările în Lugoj, alături de chestionarul prin care suntem întrebați cum vrem ca ele să fie taxate. Altfel, vom fi și fără locuri suficiente de parcare, și cu banii luați.",
        "label": "Banat"
    },
    {
        "title": "De ce este avantajoasa inchirierea unei masini | BĂNĂȚEANUL",
        "text": "In ultimii ani, piata serviciilor de inchirieri auto din Bucuresti a cunoscut o crestere remarcabila, reflectand un trend ascendent alimentat de mai multe factori, in special de numarul mare de turisti straini care viziteaza Romania. Capitala, fiind un hub turistic si de afaceri din ce in ce mai important in regiune, atrage un flux considerabil de calatori care cauta solutii rapide si eficiente de mobilitate. In acest context, companiile de inchirieri auto s-au adaptat si au evoluat pentru a raspunde acestor cerinte, oferind servicii personalizate care includ avantaje precum lipsa depozitului sau eliminarea limitei de kilometri.\n\nCresterea constanta a numarului de turisti, atat din Europa, cat si din alte colturi ale lumii, a generat o cerere fara precedent pentru servicii de inchirieri auto. Pe masura ce turistii devin din ce in ce mai independenti in calatoriile lor, preferand sa exploreze diverse regiuni ale tarii fara a fi constransi de orarele transportului in comun, inchirierea unei masini devine solutia ideala. Astfel, turistii nu doar ca isi organizeaza programul in functie de propriile nevoi, dar au si libertatea de a vizita obiective mai putin accesibile.\n\nUn alt factor care a contribuit la aceasta cerere este infrastructura rutiera in continua imbunatatire. Chiar daca Romania are inca mult de recuperat in acest domeniu, exista progrese semnificative, iar drumurile mai bune inseamna mai multa incredere din partea turistilor in ideea de a inchiria o masina pentru a calatori in siguranta.\n\nEliminarea depozitului nu doar ca face procesul de inchiriere mai accesibil, dar creste si nivelul de incredere pe care clientii il au in companie. Acest lucru este vazut ca un semn ca firma de inchirieri are suficienta siguranta in serviciile sale si in comportamentul responsabil al clientilor. In plus, pentru multi turisti, acest avantaj este crucial, permitandu-le sa isi gestioneze mai bine bugetul de vacanta fara griji suplimentare.\n\nO alta tendinta din ce in ce mai comuna pe piata de inchirieri auto din Bucuresti este eliminarea limitei de kilometri. Aceasta practica a devenit o preferinta pentru companii, avand in vedere nevoile clientilor de a explora tara fara restrictii. Multi turisti, mai ales cei care viziteaza Romania pentru prima data, doresc sa calatoreasca in afara Bucurestiului pentru a descoperi frumusetile naturale si culturale ale tarii.\n\nTurismul international a fost un motor principal pentru cresterea pietei de inchirieri auto din Bucuresti. Romania, desi o destinatie mai putin populara in trecut, a devenit in ultimii ani din ce in ce mai atragatoare datorita campaniilor de promovare, dar si a recenziilor pozitive din partea turistilor straini. Orasele istorice, peisajele naturale si patrimoniul cultural bogat atrag anual mii de turisti care vor sa experimenteze frumusetile unice ale tarii.\n\nAici intervin companiile de inchirieri auto, care isi desfasoara activitatea in aeroport sau in imediata apropiere, facilitand accesul rapid la vehicule si oferind o gama variata de optiuni pentru toate bugetele. Aceste companii inteleg nevoile clientilor straini, oferind deseori suport in mai multe limbi si solutii rapide pentru rezervari de ultima ora.\n\nUn alt motiv pentru care inchirierea auto in Bucuresti a devenit din ce in ce mai populara este diversitatea flotei oferite de companii. Fie ca este vorba de o masina compacta pentru un cuplu sau o familie mica, fie de un SUV spatios pentru calatorii mai lungi si mai complexe, firmele de inchirieri au raspuns acestor cerinte prin diversificarea ofertei. Astfel, turistii au la dispozitie o gama larga de modele, de la cele economice si usor de manevrat in oras, pana la masini de lux pentru cei care doresc sa calatoreasca in stil.",
        "label": "Banat"
    },
    {
        "title": "Ziua Internațională a păcii a fost marcată la Școala Gimnazială Balinț",
        "text": "Ziua Internațională a Păcii a fost sărbătorită cu entuziasm de elevii Școlii Gimnaziale Balinț astăzi, 20.09.2024. Aceștia au dat viață simbolului păcii prin activități creative pline de culoare:\n\n– au confecționat porumbei din hârtie simbol al înțelegerii și speranței;\n\n – au dansat împreună, aducând energia pozitivă prin mișcare;\n\n – au transformat terenul de sport în adevărate opere de artă cu desene realizate cu cretă, toate inspirate din tema păcii;\n\n – s-au purtat discuții despre non-violență, despre rezolvarea conflictelor pe cale pașnică și despre importanța păcii pentru întreaga lume;\n\nGrupul vocal Bălinceana, coordonat de prof. Mihaela Kristof, a cântat „Să fie pace-n lume!”, compus de Adrian Păunescu, și „Cântec de pace”, din repertoriul regretatei Mădălina Manole.\n\nActivitatea propusă a fost interesantă pentru elevi și datorită implicării cadrelor didactice din învățământul primar, care, alaturi de directoarea Gabriela Monica Sîrbu, au organizat și coordonat foarte bine elevii.\n\nNe dorim să construim un viitor pașnic pentru elevii noștri.",
        "label": "Banat"
    },
    {
        "title": "Cine va reabilita clădirea fostului magazin „Bumbacul”, imobilul istoric Casa Epstein?",
        "text": "Cei care trec prin centrul orașului nu au cum să nu observe contrastul dintre clădirile aflate în piața Iosif Constantin Drăgan și fostul magazin „Bumbacul”, fostul imobil Casa Epstein.\n\nEste o clădire care se degradează de la o zi la alta, care se pare că nu mai folosește nimănui, deși a servit în timp ca depozit pentru alimente distribuite famililor nevoiașe din partea UE.\n\nIar acest imobil, cu o istorie interesantă în spate, este părăsit acum, vitrinele lui au devenit un panou de afișaj.\n\nClădirea a fost ridicată în 1909 și a fost construită de Sandor Epstein. Avea la parter un magazin de mode, de pânzeturi și confecții.\n\nUlterior, casa a aparținut lui Martin Epstein, până în anul 1948. În acea perioadă lugojenii îi spuneau Steaua Albastră.\n\nAceastă clădire este una din puținele care apar pe o carte poștală litografiată și una dintre puținele clădiri rămase în patrimoniul Primăriei, care a fost ferită de distrugerea frumoaselor vitrine de epocă, cu nervuri de lemn, specifice magazinelor lugojene de la 1900.\n\nVăzând cum arată în prezent, ne-am amintit că în martie 2018 Primăria Lugoj plănuia reabilitarea imobilului istoric Casa Epstein, angajându-se să-l finalizeze până la 1 decembrie 2018.\n\nȘtirea de la acea vreme suna cam așa:\n\n„Casa Epstein, așa cum este recunoscută clădirea istorică din Piața Iosif Constantin Drăgan, va fi reabilitată din fondurile Primăriei Lugoj. Clădirea fostului magazin „Bumbacul”, cunoscută de lugojenii cu vechime drept Casa Epstein, va fi reabilitată pe fonduri de la bugetul local, a anunțat primarul Lugojului la acea vreme, Francisc Boldea, care a și declarat:\n\n„Următoarea clădire de care ne vom ocupa este clădirea fostului magazin «Bumbacul», care este a noastră. În prezent, împreună cu serviciile din Primărie delimităm proiectul, astfel încât să scoatem la licitație și această lucrare. Este important ca de 1 decembrie toată piața să arate în condiții cât mai bune. Noi am notificat și proprietarii care sunt în zona respectivă, începând cu cei de la fosta cooperativă «Munca». Trebuie să protejăm și clădirile și să ținem și cea mai mare adunare populară care s-a făcut în Lugoj în ultimii 100 de ani”, a declarat Francisc Boldea, primarul Lugojului la acea vreme, conform tentv.ro\n\nSe pare că n-a fost să fie.\n\nBineînțeles că nu ne-am așteptat ca fosta administrație liberală să se ocupe de soarta acestei clădiri, dar sperăm că noua conducere a orașului nu va fi nepăsătoare, mai ales că este interesată să avem un oraș curat, viu și frumos.",
        "label": "Banat"
    },
    {
        "title": "O minoră, aflată pe trotinetă, a fost lovită de o mașină. Șoferul a părăsit locul accidentului",
        "text": "O minoră, în vârstă de 13 ani, care se deplasa pe trotinetă, a fost lovită de o mașină, iar șoferul a părăsit locul accidentului.\n\n„La data de 2 iulie 2024, în jurul orei 13:45, polițiștii rutieri din Făget au fost sesizați cu privire la faptul că în localitatea Mănăștiur a avut loc un accident rutier soldat cu o victimă. Din verificările efectuate la fața locului, polițiștii au constatat că un bărbat, în vârstă de 32 de ani, a condus un autoturism pe DJ609 B în localitatea Mănăștiur, iar la intersecție cu un drum local din aceeași localitate ar fi surprins și accidentat o minoră, în vârstă de 13 ani, care se deplasa regulamentar pe trotinetă.\n\nMinora a fost transportată la spital în vederea acordării îngrijirilor medicale de specialitate.\n\nÎn acest caz, polițiștii au întocmit un dosar penal sub aspectul săvârșirii infracțiunilor de vătămare corporală din culpă și părăsirea locului accidentului fără încuviințarea organelor de poliție. (P. M.)",
        "label": "Banat"
    },
    {
        "title": "Cinci tineri au furat haine de mii de lei",
        "text": "Polițiștii Biroului de Investigații Criminale Lugoj, sub coordonarea procurorului din cadrul Parchetului de pe lângă Judecătoria Lugoj, au reținut, pentru 24 de ore, cinci tineri bănuiți de comiterea infracțiunii de furt calificat.\n\n„În fapt, în data de 8 septembrie a.c., polițiștii municipiului Lugoj au fost sesizați cu privire la faptul că, în noaptea de 7 spre 8 septembrie a.c., persoane necunoscute ar fi pătruns prin efracție într-un imobil de pe strada Ceahlăului, din municipiul Lugoj, sustrăgând articole vestimentare în valoare de aproximativ 4.000 de lei. În urma activităților desfășurate de către polițiștii, au fost identificați 5 tineri cu vârste cuprinse între 17 și 23 de ani, bănuiți de comiterea faptei”, a anunțat IPJ Timiș.\n\nÎn urma probatoriului administrat, în data de 18 septembrie a.c., cei 5 tineri au fost reținuți pentru 24 de ore sub aspectul săvârșirii infracțiunii de furt calificat, fiind introduși în Centrul de Reținere și Arestare Preventivă din cadrul I.P.J. Caraș – Severin, urmând ca în cursul zilei de joi, 19 septembrie să fie prezentați magistraților în vederea dispunerii unei măsuri preventive.\n\nCercetările în dosar s-au efectuat sub coordonarea procurorului din cadrul Parchetului de pe lângă Judecătoria Lugoj.",
        "label": "Banat"
    },
    {
        "title": "Accident mortal pe drumul care leagă Lugojul de Reșița",
        "text": "Un accident mortal a avut loc pe drumul care leagă Lugojul de Reșița, în zona localității Remetea Pogănici.\n\nDupă cum au anunțat polițiștii, un tânăr, în vârstă de 24 de ani, a condus un autoturism pe DN 58A dinspre Reșița înspre municipiul Lugoj, iar la un moment dat ar fi pierdut controlul asupra direcției de deplasare, mașina răsturnându-se în afara părții carosabile.\n\nÎn urma evenimentului rutier a rezultat decesul unui bărbat, în vârstă de 43 de ani, pasager în autoturism. Conducătorul auto a fost testat cu aparatul alcooltest, rezultatul fiind negativ.\n\nÎn cauză, a fost întocmit un dosar penal pentru săvârșirea infracțiunii de ucidere din culpă.",
        "label": "Banat"
    },
    {
        "title": "Accident în lanț pe drumul dintre Margina și Coșava. O femeie a fost rănită",
        "text": "Un accident în lanț în care au fost implicate patru autovehicule a avut loc, luni, pe unul dintre cele mai intens tranzitate drumuri din Timiș. O femeie a fost rănită, fiind transportată la spital.\n\nDouă autoturisme și două autotrenuri au fost implicate într-un accident în lanț, pe DN 68 A, între Margina și Coșava.\n\nCele două autoturisme au fost prinse între autovehiculele de mare tonaj, iar o femeie, în vârstă de 55 de ani, pasageră într-unul dintre autoturisme, a fost rănită și a fost transportată la spital.\n\nCarambol pe șoseaua care reprezintă un adevărat coșmar pentru șoferi. Un bărbat, în vârstă de 51 de ani, a condus un autotren pe DN 68 A, dinspre localitatea Margina înspre localitatea Coșava, iar la un moment dat a intrat în coliziune față-spate cu un autoturism condus de un bărbat de 55 de ani.\n\nAcesta din urmă a fost proiectat în autoturismul din fața sa, condus de către un alt bărbat de 50 de ani, ulterior și acesta fiind proiectat într-un autotren, condus de un bărbat, de 45 de ani.\n\nÎn urma evenimentului a fost rănită o femeie în vârstă de 55 de ani, pasageră în autoturismul condus de către bărbatul de 55 de ani.\n\nEa a fost transportată la spital în vederea acordării îngrijirilor medicale de specialitate.\n\n„Un bărbat, în vârstă de 51 de ani, a condus un autotren pe DN 68 A, dinspre localitatea Margina înspre localitatea Coșava, iar la un moment dat a intrat în coliziune față-spate cu un autoturism condus de un bărbat, de 55 de ani, acesta din urmă fiind proiectat în autoturismul din fața sa, condus de către un alt bărbat de 50 de ani, ulterior și acesta fiind proiectat într-un autotren, condus de un bărbat, de 45 de ani. În urma evenimentului a rezultat o victimă, respectiv o femeie, de 55 de ani, pasageră în autoturismul condus de către bărbatul de 55 de ani. Femeia a fost transportată la spital în vederea acordării îngrijirilor medicale de specialitate”, au anunțat reprezentanții IPJ Timiș.\n\nPolițiștii de la IPJ Timiș au întocmit dosar penal sub aspectul săvârșirii infracțiunii de vătămare corporală din culpă.",
        "label": "Banat"
    },
    {
        "title": "Top 3 preparate turcesi pe care la le incerci in vacanta aceasta | BĂNĂȚEANUL",
        "text": "In concendiul acesta vrei sa mergi cu prietenii si familia in Turcia? Inseamna ca a venit momentul sa alegi cele mai bune oferte pentru o vacanta in aceasta tara cu o istorie impresionanta si un portofoliu culinar delicios. Cele mai bune pachete de vacanta sunt disponibile acum la preturi avantajose, in agentia de turism AncaPavel.ro.",
        "label": "Banat"
    },
    {
        "title": "Slujba de sfinţire a apei la Troiţa din Cotu Mic",
        "text": "Cu dragoste creștinească, în Vinerea Luminată de după Paşte, Biserica „Sfântul Ioan Botezătorul” din cartierul Cotu Mic Lugoj sărbătoreşte Izvorul Tămăduirii.\n\nCu acest prilej, invită lugojenii și nu numai la slujba de Sfinţire a apei – Aghiasma Mică.\n\nEvenimentul religios va avea loc vineri, 10 mai, cu începere de la orele 16,30.\n\nBinecuvântarea şi Sfinţirea apei – Agheasma mică vor fi oficiate de Înaltpreasfinția Sa Ioan Selejan, Arhiepiscop al Timișoarei și Mitropolitul Banatului, împreună cu un sobor de preoți și corul bisericesc.",
        "label": "Banat"
    },
    {
        "title": "Amintiri din „copilăria” orașului: scurt istoric al breslelor lugojene. Meserii dispărute și pe cale de dispariție",
        "text": "„Această sfanta cruce a fost ridicata cu spesele proprii de LAZAR HAZI BARBU, proprietariu din Lugosiu, și intru pomenirea familiei sale a donato bisericei Gr. Or. Romane din Lugosiu in iunie 1887”\n\nAm dezbătut problema într-o recentă întâlnire cu dl Gheorghe Cliciovan – ofițer de credite „în rezervă”… – și am ajuns la niște concluzii pe care dorim (am considerat necesar) să le împărtășim și cu domniile voastre cititoare. Mai ales că dl Cliciovan, economist și jurist, are preocupări constante în acesată direcție: a scris și o carte, despre care vom mai aminti în decursul dezbaterii noastre.\n\nIar inscripția pe care am luat-o drept motto se află pe crucea aflată în fața Catedralei Greco-Catolice din centrul orașului (în fața Poliției municipale; una similară se mai găsește în fața Primăriei, în mijlocul sensului giratoriu).\n\nLumea grăbită trece pe lângă cele doua cruci, dar nimeni nu se apleacă să vadă inscripțiile și vechimea lor; nu se întreabă cine a fost donatorul care, în urmă cu 137 de ani, s-a gândit să lase ceva în amintirea urbei. Pe vremuri era o cinste pentru o familie/clan să ridice o asemenea cruce comemorativă, ca simbol al permanenței creștinismului în urbe.\n\nNe-am informat și noi pentru. dumneavoastră în legătură cu acest personaj pitoresc, un adevărat „om de afaceri” al secolului XIX (sursa: blogul colegului nostru, jurnalistul Cristian Ghinea), cu câteva date puse la dispoziția publicului cititor lugojean prin articole de presă. Născut în anul 1840, din mama Maria, Brediceanu, urmașii familiei susțin că Hazi Barbu a fost botezat de un client de la Sacu, venit în atelierul tatălui său să ridice niște cizme. (Acestuia, celui bătrân – George Barbu, i s-a spus, cum se obișnuiește pe la noi, „Moș Barbu”.) Datorită rezonanței numelui, a ajuns în conflict cu… Contele Esterhazy, care l-a interpelat că „i-ar fi furat” terminația numelui. Un membru al familiei, Bujor Lazăr Barbu, a fost prim praetor de Caransebeș (CaranSUA, cum se exprimă unii glumeți). Iar fiii lui Lazar Barbu au ajuns oameni mari: unul dintre ei (Petru), rector al Academiei Teologice din Caransebeș.\n\nLazar Hazi Barbu a trăit, după unele surse, 101 ani (1840 – 1941), cum mai cunoaștem în istoria orașului doar cazul lui Magina Petru, decedat de curând. În Cimitirul ortodox Român, Hazi Barbu, donatorul de cruci, a beneficiat de o cruce monumentală – și un monument de bronz – care, din păcate, au fost vandalizate. Dar să ne întoarcem la oile noastre, scopul acestui articol fiind evoluția în timp a meseriilor și meseriașilor lugojeni. La primele asociații de breaslă și dispariția în timp a acestor ocupații/meserii.\n\nÎn anul 1772, Lugojul avea o moară evreiască, o manufactură de pături și numeroși meșteșugari. Istoria semnalează înființarea, în anul 1776, a breslei olarilor, iar în 1893, cea a cojocarilor. (Prin 1906 se înființează cea a argăsitorilor) Semnalăm o realitate socială de prim ordin: iernile fiind în trecut mult mai aspre, erau necesare și se bucurau de mare trecere blănurile de: oaie, vulpe, nurcă.\n\nNe amintim de surpriza plăcută pe are a avut-o Alain Delon, aflând că în România noastră blănurile bărbătești erau produse pe cale industrială, iar scurta de blană bărbătească îi purtau numele. „Tartorii” blănarilor lugojeni au fost: Lupea, Vasile Barbu al lui Boare (descendent din legendarul Hazi Barbu), Ursulescu.\n\nA mai fost apoi Eneșca, de la care au învățat meserie membrii familiei Belințan, care a înființat „Salonul de blănărie modernă Belințan” de pe strada Mihai Bejan – în fabuloasa casă Epstein.\n\nPromițând noi la încept că ne vom întoarce la cartea dlui Cliciovan și la rezultatul cercetărilor dumisale în domeniu, putem spune că dumnealui face o pertinentă trecere în revistă a meseriilor lugojene. Cartea se intitulează „Corporația meseriașilor din Lugoj la început de veac XX” (Anul 1903) și a văzut lumina tiparului în 2022 la Editura Castrum de Thimes. La pagina 16 a cărții găsim un tabel comparativ, în care cercetătorul face o paralelă între meseriile/mesieriașii anilor 1903 și 1913.\n\nDupă cercetările noastre, am văzut că cea mai veche meserie lugojeană a fost cea de olar, urmată imediat – în funcție de nevoile noastre omenești – de argăsitor/tăbăcar și cea aferentă, de cojocar. Nu puteau lipsi croitorii și croitoriile (de damă și de bărbați), cizmarii și pantofarii. Cea de măcelar și cea de tâmplar – cât și cea de negustor/comerciant… (E și firesc, fiindcă toate aceste produse trebuiau comercializate; era necesar să ajungă la consumatori.)\n\nPrivind comparativ, timp de zece ani, cel mai tare a crescut în Lugoj meseria de cojocar: de la 11 la 68. Urmată de cea de cizmar/pantofar: de la 9 meseriași în 1903 – la 58 în 1913. Dar odată cu ascendența meseriilor, apare și decadența acestora. Deși printre primele meserii atestate, după o creștere substanțială între cele două repere (de la niciun olar, până la 21), la ora actuală, chiar și pe plan național olăritul are puternic de suferit.\n\nDeși am fost o țară cu tradiție în domeniu, olurile înflorate, pictate – expuse uneori pe marginea drumului – , rareori se mai află „nostalgici” și amatori de artă care să-și orneze casa cu ele. Unde sunt olarii din Biniș și Jupânești, care aveau o constantă tradiție de familie? (Ea s-a păstrat în parte, dar numai pentru unele comenzi ferme, pentru „export”. Roata olarului a devenit de mult timp piesă de muzeu!\n\nCa și produsele fabricii de sticlă de la Tomești, în mare parte artizanale. După ce o vreme a mai funcționat pentru export, fabrica a fost silită a se închide din lipsă de „mușterii”). Croitoriile au iarăși de suferit, în condițiile în care oamenii își cumpără haine „de gata”, unele chiar de la mâna a doua: ne-am obișnuit cu toții cu americănismul second hand…)\n\nIar dacă este să ne apropiem de epoca noastră, constatăm cu stupoare că… tot natul e fotograf. Când ne gândim de ce mare trecere se bucurau studiourile foto/video, cum alerga lumea la fotograf: mireii și perechile de onoare să se ia în „potreu”… Iar acuma mirele și mireasa își pot face singuri – sau cu toți invitații – un simplu selfie.\n\nMai repară oare cineva astăzi pantofi? Ne-am informat la vechile, cunoscutele ateliere unde mai duceam și noi, nu chiar de mult, pantofii la „tălpăluit” (pingelit), iar cei în cauză ne-au primit cu dezamăgire.\n\nRevenind în final la interlocutorul nostru, dl Cliciovan, putem spune că își continuă cercetarea, pregătind volumul doi al lucrării sale, care se ocupă de anul 1923. Publicul cititor – și mai cu seamă cei aflați/interesați în domeniu – îl așteaptă cu nerăbdare.",
        "label": "Banat"
    },
    {
        "title": "Cele mai comune 5 greșeli pe care le faci când îți alegi partenerul",
        "text": "Simți că ești urmărit de ghinion atunci când te îndrăgostești? Intri în relații în care, în cele din urmă, tu ești cel care pleacă primul? Ești atras doar de oameni autodestructivi, conflictuali sau toxici? Ai ajuns la concluzia că ceilalți nu te apreciază, deși tu ești persoana care dă cel mai mult în dragoste?\n\nMulți oameni se îndrăgostesc de ideea iubirii, lăsându-se atrași de romantismul și pasiunea pe care aceasta o promite. Totuși, în această căutare frenetică a iubirii ideale, adesea uităm să evaluăm cu adevărat compatibilitatea sau sănătatea emoțională a partenerului.\n\nAngela Nuțu, psihoterapeut și coach: „Alegerea unui partener este una dintre cele mai importante decizii, având un impact semnificativ asupra bunăstării emoționale și fericirii noastre. Nu e de mirare că putem simți un pic de teamă la întâlniri. Dacă facem alegerea potrivită, ne putem bucura de sprijin, confort și intimitate pentru tot restul vieții. Dacă greșim, încrederea în sine, sănătatea, stabilitatea financiară și echilibrul mental pot fi serios afectate.”\n\nCele mai comune greșeli pe care le faci când îți alegi partenerul de viață\n• Dragostea poate înfrunta orice. Se spune adesea că iubirea sinceră este suficientă pentru a susține o relație pe termen lung. Dar, în realitate, iubirea de una singură nu poate rezolva totul. Oricât de puternică ar fi atracția sau afecțiunea, fără o minimă stabilitate economică, fără interese și valori comune, fără proiecte clare, încredere și respect reciproc, o relație rămâne fragilă și este expusă riscului de a se destrăma.Iubirea trebuie susținută de o fundație solidă, alcătuită din compromisuri și înțelegere, dar mai ales dintr-o compatibilitate reală, nu doar emoțională, ci și practică, ce include planuri de viitor comune.\n• Se va schimba. Este ușor să îți spui asta când îți dorești o conexiune autentică și simți atracție față de cineva care pare unic și special. Chiar dacă are trăsături care intră în conflict direct cu valorile tale, speri că, în timp, va deveni mai aproape de imaginea partenerului ideal pe care ți-o dorești. Însă, acest gând poate fi o capcană periculoasă. Dacă trăsăturile și comportamentele sale esențiale nu sunt aliniate cu valorile tale fundamentale, relația nu va aduce stabilitatea și mulțumirea la care speri.\n• Roluri inegale. Dorința de protecție și îngrijire este adesea adânc înrădăcinate în noi, iar uneori, această tendință ne face să intrăm într-o relație dintr-o nevoie de a îngriji sau de a salva pe cineva. Cu toate acestea, o relație sănătoasă de cuplu trebuie să fie o uniune între doi oameni egali, nu o relație de dependență. Într-o astfel de legătură, nimeni nu ar trebui să joace rolul de „părinte” al celuilalt, iar idealizarea sau mila exagerată pentru partener distruge echilibrul emoțional. În loc de asta, partenerii ar trebui să își păstreze autonomia și să fie alături unul de celălalt fără sacrificii nesănătoase sau așteptări disproporționate.\n• Frica de singurătate este un factor puternic în menținerea unor relații nesănătoase sau în atragerea constantă a unor parteneri nepotriviți. Deseori, oamenii se agață de legături care nu le oferă împlinire sau stabilitate doar pentru a evita senzația de solitudine. Această teamă poate împinge o persoană să accepte comportamente și situații care îi afectează demnitatea, sănătatea emoțională sau chiar siguranța.\n• Percepția unui cuplu “ideal” Mulți tind să compare relația lor cu imaginea idealizată a unui cuplu „perfect”, fie din filme, fie din ceea ce văd în jur. Această așteptare nerealistă poate crea frustrări, mai ales când realitatea nu se aliniază cu idealul. Este important să accepți că fiecare relație are propriul ritm și dinamism unic.\n\n„Fii conștient de aceste aspecte pentru a-ți construi relații sănătoase și echilibrate. În loc să te lași prins în tipare toxice sau în așteptări nerealiste, concentrează-te pe a cultiva conexiuni bazate pe încredere, respect reciproc și valori comune. Observă semnalele de alarmă încă de la început și învață să comunici deschis și sincer despre așteptările tale”, concluzionează Angela Nuțu.\n\nAngela Nuțu este Psihoterapeut, Coach, Doctor în Neuroștiințe și unul dintre cei mai cunoscuţi şi bine pregătiţi traineri din România, Vicepreşedinte al Asociaţiei Române de Hipnoză. Are experiență de peste 20 ani în domeniul comunicării și al instruirii adulților și de peste 30 ani în domeniul antreprenoriatului și al afacerilor. Membru Fondator al Asociației Române de Coaching, Formator acreditat ANC, Trainer acreditat NLP și Psihoterapeut.",
        "label": "Banat"
    },
    {
        "title": "IT Outsourcing in Germany: A Strategic Advantage for Modern Businesses | BĂNĂȚEANUL",
        "text": "Businesses in Germany are facing constant pressure to innovate and stay ahead of the competition. The rapid pace of technological change demands that companies efficiently manage their IT infrastructure without diverting focus from their core activities. One solution that has become increasingly popular is IT outsourcing. By partnering with specialized service providers, businesses can leverage expert knowledge, reduce operational costs, and enhance their technological capabilities.\n\nWhat Is IT Outsourcing in Germany?\n\nIT outsourcing involves contracting third-party service providers to handle various IT-related functions that would otherwise be managed in-house. These services can range from IT support, cybersecurity, and software development to more complex functions like cloud computing and system integration. The goal is to offload time-consuming and resource-intensive tasks, allowing businesses to concentrate on growth and innovation.\n\nThe Advantages of IT Outsourcing in Germany\n\nManaging an in-house IT department can be a major financial burden. IT outsourcing provides a cost-effective alternative by offering a pay-as-you-go model, where businesses only invest in the services they need. This eliminates the expenses associated with recruiting, training, and maintaining full-time IT staff. Furthermore, outsourcing providers bring the advantage of economies of scale, offering high-quality services at a fraction of the cost of building and managing internal IT teams.\n\nOne of the most significant advantages of IT outsourcing is the ability to tap into a pool of highly skilled professionals with expertise in cutting-edge technologies. Outsourcing providers are dedicated to staying current with industry advancements, ensuring that their clients benefit from the latest tools, software, and best practices. This allows businesses in Germany to access a level of IT proficiency that might be difficult or costly to achieve in-house.\n\nThe needs of businesses can fluctuate based on growth, market demands, or project requirements. IT outsourcing offers a flexible solution that can scale up or down as needed. Whether a company requires additional IT support during peak periods or wants to expand its digital infrastructure, outsourcing providers can adapt to meet changing demands without the need for significant internal restructuring.\n\nBy outsourcing IT functions, companies in Germany can free up valuable time and resources, allowing them to focus on their primary business operations. Instead of being bogged down by technical issues or system maintenance, management teams can concentrate on strategic initiatives like product development, customer engagement, and business expansion. This shift in focus can ultimately lead to increased productivity and higher profitability.\n\nWith data security becoming a top priority for businesses worldwide, ensuring that sensitive information is protected is crucial. Outsourcing providers specialize in cybersecurity, offering advanced protection measures such as real-time threat monitoring, encryption, and secure backups. Additionally, they ensure compliance with local and international regulations, such as the General Data Protection Regulation (GDPR), reducing the risk of data breaches and financial penalties.\n\nManaged IT services involve delegating the ongoing management and monitoring of IT infrastructure to an external provider. These services cover a broad range of tasks, including server maintenance, network monitoring, software updates, and technical support. Outsourcing these functions ensures that systems are running efficiently, with minimal downtime, allowing businesses to focus on growth rather than IT challenges.\n\nCloud computing has transformed the way businesses store and manage data. By outsourcing cloud services, companies can transition to scalable, secure, and cost-effective cloud platforms without the need for extensive in-house expertise. Providers help businesses in Germany move their operations to cloud environments, offering seamless migration, ongoing management, and optimization to ensure high performance and reliability.\n\nIn a world where cyber threats are increasing in frequency and sophistication, protecting business data has never been more important. Outsourcing cybersecurity services ensures that businesses receive the highest level of protection, from firewall management and threat detection to incident response and disaster recovery. These services help companies safeguard their critical assets while remaining compliant with stringent data protection laws.\n\nCustom software solutions are often essential for businesses looking to gain a competitive edge. Outsourcing software development allows businesses to create tailored applications and systems that meet their unique needs without the costs and complexities of hiring in-house development teams. Outsourced developers bring technical expertise, speed, and innovation to the process, ensuring timely delivery of high-quality software.\n\n5. Help Desk and IT Support\n\nReliable technical support is vital for smooth business operations. By outsourcing help desk and IT support, businesses can ensure they have round-the-clock assistance for resolving technical issues. From troubleshooting to user support, external IT teams provide prompt, professional service, reducing downtime and enhancing employee productivity.\n\nWhy Outsource IT in Germany?\n\nGermany is a leader in industry and innovation, but as technology evolves, the need for skilled IT professionals is outpacing supply. IT outsourcing provides a solution by giving businesses access to a global network of experts. This enables companies to maintain a competitive edge without the challenges and costs of hiring and training local talent. Moreover, outsourcing offers flexibility, allowing businesses to focus on their long-term strategies while external IT teams handle day-to-day technological needs.\n\nOutsourcing IT services in Germany is not just a trend but a strategic approach to optimizing business operations. From cost savings and access to specialized expertise to enhanced security and scalability, IT outsourcing offers a wide range of benefits that allow businesses to stay competitive in a fast-paced digital environment. Whether you need managed services, cloud solutions, or cybersecurity, outsourcing IT functions can help your business thrive, reduce operational risks, and foster innovation.\n\nBy partnering with trusted IT outsourcing providers, companies in Germany can focus on what truly matters: driving growth, improving efficiency, and delivering value to their customers.",
        "label": "Banat"
    },
    {
        "title": "ANUNT IMPORTANT",
        "text": "Firma de pază MG IMPACT, cu o vechime de 19 ani, angajează agenți de pază pentru fabrică în Reșița! Vârsta 30-50 de ani, program 12-24, 12-48. Salariu 3500 de lei net în mână! De preferință cu sau fără atestat, se va face cursul pe parcursul angajării! Important: fără cazier!",
        "label": "Banat"
    },
    {
        "title": "SPITALUL DE URGENTA RESITA ANGAJEAZA IN MOD TRANSPARENT!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Primăria Timișoara, sancțiuni pentru constructorul de la Clinica de Balneologie",
        "text": "Constructorul de la Clinica de Balneologie din Timișoara a întârziat lucrările și nu a menținut șantierul curat, astfel că a fost sancționat de primărie.\n\nPrimăria Timișoara solicită constructorului să accelereze ritmul investiției la noul corp de clădire al Clinicii de Balneologie a spitalului municipal și să finalizeze lucrările până cel târziu la finalul anului. Mai mult, municipalitatea a dispus măsuri împotriva SC ALEX DIA CONSTRUCT pentru nerespectarea prevederilor legale privind organizarea de șantier.\n\nAstfel, Poliția Locală Timișoara a aplicat trei sancțiuni, în valoare totală de 102.500 de lei, pentru amestecarea deșeurilor rezultate pe amplasament, pentru lipsa dovezii pentru predarea deșeurilor rezultate în ultimele șase luni către un operator autorizat și pentru neîntreținerea curățeniei pe șantier. Totodată, pentru lipsa rampei de spălare, constructorul a fost amendat cu 2.500 de lei.\n\n„Am verificat stadiul investiției, sunt revoltat de ceea ce am găsit la fața locului și am dispus un control al Poliției Locale. Pe şantiere, legislaţia este foarte clară. Nu voi permite constructorilor să bifeze profitul, în timp ce mențin șantierul cu mormane de gunoaie și întârzie lucrările. Am investit masiv în noua clădire de la Balneologie și solicit din nou constructorului să se mobilizeze și să accelereze lucrările, astfel încât vârstnicii să beneficieze cât mai curând de tratamente în condiții moderne”, a afirmat viceprimarul Ruben Lațcău.\n\nInvestiția Primăriei Timișoara la noul corp de clădire pentru Clinica de Balneologie este realizată în proporție de aproximativ 90%. Constructorul mai are de executat amenajări exterioare, lucrări la instalațiile necesare pentru bazinul cu apă termală și finisaje interioare.\n\nNoua clinică este prevăzută cu bazin cu apă termală, patru băi galvanice, 14 săli de tratament și cinci cabinete de consultații. Primăria a prevăzut o legătură cu vechea clădire a clinicii, astfel că pacienții nu vor fi nevoiți să iasă afară între proceduri. În plus, pentru că tratamentele implică un nivel ridicat de umiditate, municipalitatea a prevăzut o centrală de tratare a aerului.\n\nLucrările la Clinica de Balneologie au o valoare de aproape 24 milioane de lei, fonduri prin Programul Operațional Regional (POR) 2014 – 2020.",
        "label": "Banat"
    },
    {
        "title": "Klauss Johannis:Resping categoric orice demers de numire în funcții publice a unor persoane care nu întrunesc condițiile cerute de lege și nu au experiență în domeniul în care sunt propuse!",
        "text": "După ce în conferința de miercuri președintele Klaus Iohannis a fost îngăduitor cu numirile pe criterii politice, a revenit cu clarificari.\n\nDeclarația președintelui și reacția Guvernului și a Ministerului mediului după cazul prezentat de ziariștii de la Recorder au fost criticate în presă și în social-media, astfel că astăzi președintele a venit cu o serie de precizări.\n\n”Resping categoric orice demers de numire în funcții publice a unor persoane care nu întrunesc condițiile cerute de lege și nu au experiență în domeniul în care sunt propuse. Este inacceptabil, mai ales în perioada atât de complicată pe care o traversăm acum, provocată de pandemia de COVID-19, ca în poziții importante în structurile centrale sau locale ale administrației să fie promovați oameni mediocri, fără experiență, impostori sau alte persoane care nu dețin calitățile și calificările necesare. Considerarea recompensei politice drept unic principiu de funcționare a statului este apanajul unei mentalități învechite și reprezintă totodată un afront adus cetățenilor și o frână în dezvoltarea oricărei societăți democratice. Sistemul bugetar nu mai poate fi cadrul în care își găsește facil locul o clientelă politică incompetentă”,precizeaza Johannis.\n\nIohannis le reamintește tuturor partidelor că statul, prin tot ceea ce întreprinde, se află în slujba cetățeanului.\n\n”Aceasta este viziunea mea pentru România Normală, proiectul pe care mi l-am asumat și pentru care românii mi-au acordat susținerea lor. Este imperativ ca funcția publică să își recapete credibilitatea și demnitatea, iar acest lucru a început să se întâmple deja, pentru că în administrație sunt promovați și foarte mulți profesioniști, oameni integri și dedicați”, a explicat președintele.\n\nPe de altă parte, Iohannis a precizat că încă mai există la nivel național excepții, numiri controversate care aruncă ”o umbră, adesea nemeritată, asupra modului în care diversele instituții își îndeplinesc misiunea publică”.\n\nPoliticile guvernamentale sunt puse în practică de către autorități și instituții locale, conduse de persoane care aplică, își asumă și răspund, inclusiv în fața legii, pentru aceste decizii. Nu există însă niciun fel de justificare pentru promovarea unor persoane care nu dețin competențele necesare. Cei care nu pot sau nu vor să își îndeplinească atribuțiile nu au ce să mai caute în sistemul de stat”, a spus șeful statului.",
        "label": "Banat"
    },
    {
        "title": "Primarul Adrian Torma își începe mandatul în forță: proiecte de interes pentru Moldova Nouă, votate unanim!",
        "text": "În această săptămână, Consiliul Local Moldova Nouă a dat undă verde unor proiecte de mare importanță pentru comunitate, toate avându-l ca inițiator pe primarul Adrian Torma. Într-o ședință extraordinară, aleșii locali au votat în unanimitate toate propunerile incluse pe ordinea de zi, arătând o mobilizare impresionantă și o colaborare remarcabilă pentru viitorul orașului. Într-un gest de susținere pentru educație, Consiliul Local a aprobat alocarea de fonduri pentru repararea acoperișului Liceului Tehnologic „Clisura Dunării”, corpul A. Astfel, elevii și cadrele didactice vor beneficia de condiții îmbunătățite într-un mediu sigur și bine întreținut. Orașul Moldova Nouă va avea o agendă culturală și sportivă bogată, sprijinită de Consiliul Local prin alocarea de fonduri pentru evenimente emblematice, precum:\n\n – „Zilele Culturii” 2024, ajunse la a 48-a ediție,\n\n – „Cupa de Toamnă” 2024 la tenis de câmp,\n\n – „Balul Bobocilor” 2024,\n\n – „Târgul de Toamnă” desfășurat pe faleza Dunării în perioada 16-17 noiembrie. În plus, regulamentul bazelor sportive a fost modificat pentru a reduce tarifele, astfel încât sportul să devină mai accesibil: taxa pentru fotbal scade de la 145 lei/oră la 79 lei/oră, iar pentru sporturile individuale taxa va fi de 26 lei/oră. Viceprimarul Schinteie Constantin coordonează deja lucrările de modernizare a interioarelor bazelor sportive, inclusiv vestiarele și băile, pentru a asigura condiții adecvate sportivilor. În pragul sărbătorilor de iarnă, Moldova Nouă se pregătește să-și întâmpine locuitorii cu decorațiuni festive și luminițe, atât pe străzile principale, cât și în parcuri, pentru a crea o atmosferă festivă de neuitat. Suma necesară a fost identificată, iar instalațiile ornamentale vor contribui la atmosfera magică specifică acestei perioade. O măsură de sprijin pentru cetățeni este anularea penalităților pentru neplata datoriilor acumulate. Termenul limită pentru a beneficia de această facilitate este 25 noiembrie 2024, un ajutor binevenit pentru cetățeni înainte de sfârșitul anului. Primarul Adrian Torma s-a arătat încântat de angajamentul arătat de consilierii locali în adoptarea acestor măsuri esențiale pentru Moldova Nouă. „Aceasta este atitudinea corectă față de cetățenii care și-au pus încrederea într-un viitor mai bun și mai prosper. Mă bucur să văd cum comunitatea noastră progresează prin eforturi comune”, a declarat edilul. Mandatul primarului Adrian Torma începe astfel sub semnul determinării și al acțiunii concrete, cu proiecte bine structurate ce își propun să îmbunătățească viața de zi cu zi a locuitorilor din Moldova Nouă și să aducă noi oportunități de dezvoltare comunității.",
        "label": "Banat"
    },
    {
        "title": "La Timișoara, campanie gratuită de colectare a deșeurilor voluminoase",
        "text": "La Timișoara vor fi organizate mai multe puncte de colectare temporară, unde se vor putea preda gratuit deșeuri voluminoase.\n\nPrimăria Timișoara anunță că organizează o campanie gratuită de colectare a deșeurilor voluminoase în cartiere, până la sfârșitul anului. Astfel, municipalitatea a solicitat RETIM și ADID să organizeze puncte de colectare temporare unde timișorenii vor putea preda deșeuri voluminoase, de la mobilier de grădină, la elemente de tâmplărie și obiecte textile.\n\nConcret, în perioada 19 noiembrie – 21 decembrie, vor funcționa 20 de puncte de colectare pentru mai multe categorii de deșeuri voluminoase, care includ mobilier de grădină (scaune, mese, figurine, cuști de animale), mobilier din locuințe (dulapuri, mese, scaune, canapele, paturi, saltele, fotolii, tablouri, lustre), jucării de mari dimensiuni (tobogane, piscine de hobby, biciclete, trotinete, tractorașe și mașinuțe de jucărie), elemente de tâmplărie (tocuri, uși, ferestre), obiecte de mari dimensiuni de recreere/joacă/întreținere corporală (leagăne, cărucioare pentru copii, balansoare, mese de masaj), obiecte textile (covoare, preșuri, carpete de mari dimensiuni), precum și calorifere din fontă sau aluminiu.\n\n„Menționăm că una din obligațiile utilizatorilor este de a dezasambla complet piesele de mobilier înainte de a le preda la containerele special amenajate și de a se încadra cu debarasarea deșeului în intervalul orar 08-16:00, în fiecare zi lucrătoare a săptămânii”, a informat Primăria Timișoara.\n\nCele 20 de puncte de colectare vor funcționa în următoarele zone și străzi, după cum urmează:\n• 19 -21 noiembrie, strada Iuliu Grozăvescu, la intresecția cu strada Timocului, cartier Traian;\n• 21 – 23 noiembrie, strada Adam Mickievics, la intresecția cu strada Radu de la Afumați, cartier Ronaț;\n• 25 – 27 noiembrie, strada Mătăsarilor, cartier Modern;\n• 28 – 29 noiembrie, strada Ion Ionescu de la Brad, intersecție cu strada Holdelor, cartier Ion Ionescu;\n• 3 – 5 decembrie, strada Armoniei, intersecția cu strada Marginii, cartier Aradului;\n• 6 – 7 decembrie, strada Grigore Alexandrescu, intersecția cu strada Viilor, cartier Torontalului;\n• 10 – 12 decembrie, strada Dunărea, intersecția cu strada Ciobanului, cartier Blașcovici;\n• 13 – 14 decembrie, strada Nicolae Titulescu ( Uszoda), cartier Centru;\n• 17 – 19 decembrie, strada Răsăritului, la intersecția cu strada Amurgului, cartier Sever Bocu;\n• 20 – 21 decembrie, strada Nera, cartier Bogdăneștilor.\n• 19 – 21 noiembrie, strada Azurului (spate AEM), cartier Soarelui;\n• 21 – 23 noiembrie, Calea Șagului (Pod), cartier Șagului-Steaua;\n• 25 – 27 noiembrie, strada Romulus, la intersecția cu strada Octavian Goga, cartier Odobescu;\n• 28 – 29 noiembrie, strada Petofi Sandor, la intersecția cu strada Nicolae Andreescu, cartier Freidorf;\n• 3 – 5 decembrie, strada Cerna-Stadion, cartier Complex;\n• 6 – 7 decembrie, strada Cercului, la intersecția cu strada Gavril Musicescu, cartier Girocului;\n• 10 – 12 decembrie, strada Polonă, cartier Polonă;\n• 13 – 14 decembrie, strada Nicolae Titulescu, la intersecția cu strada Nufărului, cartier Iosefin;\n• 17 – 19 decembrie, strada Gavril Musicescu (între M.Neamțu și C.Debussy), cartier Breitym;\n• 20 – 21 decembrie, strada Ardealului, la intersecția cu strada Gogu Opre, cartier Dâmbovița.\n\n„Campania de combatere a abandonului de deșeuri pe domeniul public se va desfășura prin intermediul RETIM Ecologic Service. Operatorul va colecta deșeurile din cele 20 de containere și se va asigura de eliminarea acestora prin valorificare sau depozitare”, a transmis Primăria Timișoara.",
        "label": "Banat"
    },
    {
        "title": "Avocatul Poporului ascultă păsurile cărășenilor",
        "text": "Reprezentanții instituției vor fi din nou prezenți în Caraș-Severin pentru a discuta cu cetățenii despre problemele acestora.\n\nBiroul Teritorial Timişoara al Avocatului Poporului a anunţat reluarea audienţelor în teritoriu, în luna aprilie 2024. Astfel, pe 8 aprilie, între orele 10:00 – 14:00, reprezentanții instituției vor fi prezenți la sediul Poliţiei Locale Reșița, B-dul Al. I. Cuza, nr. 39.\n\nPotrivit Legii nr. 35/1997 privind organizarea şi funcţionarea instituţiei Avocatul Poporului, republicată, această instituție examinează petiţiile în care sunt sesizate încălcări ale drepturilor şi libertăţilor persoanelor fizice prin acte sau fapte administrative, de către autorităţi ale administraţiei publice şi regii autonome.",
        "label": "Banat"
    },
    {
        "title": "Lepa, mâna dreaptă de fier a primarului Ursu",
        "text": "Noul viceprimar al orașului de pe Valea Carașului este profesorul Marțian Lepa, director de școală și practicant de arte marțiale.\n\nMarțian Lepa este, începând de astăzi, viceprimarul Oraviței. La propunerea primarului Dumitru Ursu, social-democratul Marțian Lepa (foto: dreapta) a fost votat în ședința de astăzi a Consiliului Local Oravița.\n\nNoul viceprimar a declarat, pentru expressdebanat.ro, că pornește la drum cu inima deschisă și cu implicare totală. „Vom face împreună lucruri frumoase pentru oraș. De fapt, deja se întâmplă lucruri bune la Oravița, iar ele vor continua, pentru că mă alătur echipei cu deschidere și implicare totală. O să văd, în zilele următoare, care sunt atribuțiile care îmi revin, de ce anume mă voi ocupa”, a spus noul viceprimar al orașului Oravița.\n\nLa rândul său, primarul Dumitru Ursu a declarat că nu putea face o alegere mai potrivită, Lepa fiind nu doar un om de echipă, ci și un bun gospodar. De altfel, poziția de city-manager îi rămâne în continuare Lorenei Ion, cea de-a doua mână dreaptă a primarului Dumitru Ursu.\n\n„Marțian Lepa este un om gospodar, alături de care vom facem multe lucruri bune. Sunt convins că venirea în echipa administrativă a orașului va fi de bun augur. Alături de Marțian Lepa și de city-managerul Lorena Ion, vom continua să dezvoltăm frumos Oravița”, a declarat primarul Dumitru Ursu.\n\nZilele trecute a avut loc și ceremonia de constituire a Consiliului Local Oravița pentru mandatul 2024-2028. Acesta este format din 8 consilieri PSD, 1 independent, 2 PNL, 3 AUR, 2 SOS și 1 USR.",
        "label": "Banat"
    },
    {
        "title": "Caransebeș își schimbă fața! 13 milioane de lei pentru modernizarea a 9 străzi",
        "text": "Primarul Felix Borcean a semnat astăzi, la Ministerul Dezvoltării, un nou contract important pentru municipiul Caransebeș. În cadrul Programului Național „Anghel Saligny”, orașul va beneficia de o finanțare de aproximativ 13 milioane de lei, care va transforma semnificativ infrastructura locală. Acest proiect ambițios, intitulat „Modernizare străzi în municipiul Caransebeș”, include asfaltarea și reabilitarea a 9 străzi importante din oraș, alături de trotuarele aferente. Străzile care vor intra în acest proces de modernizare sunt: Teiușului, Vf. Pietrei, Valea Cenchii, Râul Alb, I.C. Brătianu, Zăganului, Pipirigul Mare, Țarinei (inclusiv zona dintre blocuri) și T. Vladimirescu. Un pas major spre un oraș modern Primarul Felix Borcean și-a exprimat entuziasmul cu privire la această nouă etapă de dezvoltare: „Am semnat al doilea contract <<Anghel Saligny>>, care va asigura fondurile necesare pentru modernizarea acestor străzi. Este un proiect important pentru comunitatea noastră, care va îmbunătăți semnificativ calitatea vieții locuitorilor din Caransebeș. Modernizarea infrastructurii rutiere este esențială pentru un oraș atractiv, curat și funcțional.” Proiectul vine ca o continuare a eforturilor administrației locale de a moderniza orașul și de a oferi cetățenilor condiții mai bune de circulație și siguranță. Prin reabilitarea acestor artere, traficul va deveni mai fluent, iar locuitorii din zonele vizate vor beneficia de un confort sporit. Odată finalizate lucrările, străzile vizate nu doar că vor avea o nouă înfățișare, dar vor contribui și la creșterea siguranței rutiere. Trotuarele reabilitate vor facilita deplasarea pietonală în condiții mult mai bune, iar asfaltarea va îmbunătăți semnificativ starea drumurilor. Acest nou contract face parte dintr-un plan mai amplu de dezvoltare urbană care vizează modernizarea infrastructurii municipiului Caransebeș și atragerea de noi investiții pentru oraș. Caransebeșul se află, astfel, într-o perioadă de transformări vizibile, iar locuitorii săi pot privi cu optimism spre un viitor în care drumurile și trotuarele de calitate vor deveni norma, nu excepția.",
        "label": "Banat"
    },
    {
        "title": "Zeci de percheziții în vestul țării, la traficanți de droguri",
        "text": "Polițiștii de la Criminalitate Organizată Arad, DIICOT Arad și Brigada de Criminalitate Timișoara fac, marți, peste 50 de percheziții la traficanți de droguri.\n\nEste vizată o grupare infracțională organizată care vindea droguri de risc și mare risc și făcea operațiuni cu substanțe psihoactive, toate în formă continuată.\n\n„Din cercetările efectuate a rezultat că, în perioada martie – noiembrie 2024, 24 de persoane ar fi constituit un grup infracțional organizat, specializat în procurarea, intermedierea și vânzarea de droguri și substanțe cu efect psihoactiv, în scopul obținerii facile a unor importante sume de bani. Sunt puse în executare 56 de mandate de aducere, audierile urmând a se desfășura la sediul D.I.I.C.O.T. – Biroul Teritorial Arad”, a transmis IPJ Arad.\n\nLa acțiune participă și polițiști din cadrul brigăzilor de combatere a criminalității organizate Alba Iulia, Oradea, Cluj Napoca, serviciilor de combatere a criminalității organizate Caraș-Severin și Mehedinți și jandarmii din Timișoara.",
        "label": "Banat"
    },
    {
        "title": "Medicii veterinari, deciși să-și ceară drepturile în stradă",
        "text": "Veterinarii angajați ai Direcției Sanitar Veterinare Caraș-Severin protestează alături de colegii lor din țară și cer echitate salarială.\n\nPrin greva japoneză de astăzi, medicii veterinari vor să arate că sunt hotărâți să meargă până la capăt în a-și cere drepturile pe care consideră că le merită conform articolului 17 al Legii nr. 153/2017. Este vorba despre o serie de sporuri care, până în prezent, au fost acordate doar angajaților instituțiilor subordonate Ministerului Agriculturii. Direcțiile Sanitar-Veterinare însă se subordonează Autorității Naționale aflată în subordinea Secretariatului General al Guvernului, fiind astfel „ocoliți” de legea amintită.\n\nAstăzi, timp de două ore, medicii veterinari și-au făcut datoria purtând banderole albe, dar sunt deciși să treacă la proteste mai ample. „Noi avem atribuții destul de întinse fiind o instituție cu activitate în domeniul industriei alimentare, sănătății animalelor și supravegherea calității alimentelor. Nu ni se pare normal și echitabil să fim remunerați mai slab decât angajații altor instituții care, cel puțin nouă, ni se pare că au atribuții mai puține. Un medic de la DSV câștigă între 3.000 și 6.000 de lei în mână în funcție de grad, vechime, experiență. În instituții din subordinea Ministerului Agriculturii, salariile nete sunt mai mari în medie cu 1.000 de lei deși noi avem chiar acorduri de delegare cu multe dintre aceste instituții”, a spus pentru Express de Banat, Cristian Ungur, președintele Sindicatului Veterinarilor din Caraș-Severin.\n\nÎn județ, Direcția Sanitar Veterinară are 102 medici angajați. Dintre aceștia, 52 sunt afiliați sindicatului condus de Cristian Ungur, alți 28 fiind afiliați Sindicatului Serviciilor Veterinare din județ. La nivel național, în subordinea Autorității Sanitar-Veterinare lucrează peste 4.000 de medici, majoritatea afiliați la sindicate. După greva japoneză de astăzi, vor urma proteste mai ample.\n\nVinerii, medicii veterinarii din Caraș-Severin și din țară vor întrerupe activitatea pentru două ore, atât cei aflați la sediile instituțiilor cât și colegii lor detașați în teritoriu. Luni, 11 noiembrie, în intervalul 10:00 – 12:00, este programat protestul în fața Prefecturii Caraș-Severin. După care, pe 14 noiembrie, începând cu ora 10:00, timp de 24 de ore, va fi întreruptă activitatea la nivelul unităților de industrie alimentară și frontieră. Dacă protestele medicilor veterinari vor rămâne fără ecou, aceștia sunt deciși să protesteze în fața Guvernului României timp de două ore pe data de 20 noiembrie, după care sunt hotărâți să organizeze proteste generalizate cu blocarea activităților specifice.",
        "label": "Banat"
    },
    {
        "title": "PRIMARUL CHISALITA TRATEAZA MOLDOVA NOUA CA PE PROPRIA LUI MOSIE!",
        "text": "Centrul Cultural pentru Tineret, transformat de liberalul Ion Chisăliță în sediu de campanie??",
        "label": "Banat"
    },
    {
        "title": "Lotul II Timișoara – Moravița mai așteaptă oferte",
        "text": "A fost prelungit și termenul de depunere a ofertelor pentru construirea lotului II al autostrăzii Timișoara – Moravița. Acum 3 zile, procedura a fost extinsă și pentru lotul I.\n\nTermenul inițial era joi, 14 noiembrie, dar CNAIR a decis să îl prelungească până în 25 noiembrie. Costul proiectării și execuției este de minimum 4,2 miliarde de lei și de maximum 4,6 miliarde de lei.\n\nOdată semnat contractul, antreprenorul va face proiectarea într-un an, iar execuția va dura 36 de luni. Lotul II din autostrada Timișoara – Moravița este cuprins între Jebel și Moravița și va avea 33,5 kilometri. Pe traseu se vor construi un pod peste calea ferată Timișoara – Reșița și DN58B, două noduri rutiere, la Voiteg și la Moravița, două spații de servicii și tot atâtea parcări de scurtă durată.\n\n„Toate spațiile de servicii și parcările de scurtă durată vor fi dotate cu infrastructura necesară amplasării unor stații pentru încărcarea autvehiculelor electrice (minimum 6 stații electrice în fiecare facilitate)”, transmitea, la debutul licitației, Cristian Pistol, directorul CNAIR.\n\nÎntreaga autostradă Timișoara – Moravița va avea 73 de kilometri și va fi construită în maximum 4 ani. Lotul 3 al autostrăzii A9 îl reprezintă punctul de trecere a frontierei în Serbia.",
        "label": "Banat"
    },
    {
        "title": "Ce era doar bârfă în campania electorală, de azi Luminiţa Jivan o dă cu liberalii!",
        "text": "În vară presa cărăşană o vedeau deja instalată pe Luminiţa Jivan, ca City Manager al Municipului Reşiţa. La vremea respectivă şi Luminița Jivan, şi unii lideri liberali au negat o astfel de variantă, iată că zvonurile din vară s-au concretizat, Luminiţa Jivan intra în echipa liberalilor alături de Romeo Duncă. Faptul că vine din PSD pentru Romeo Dunca nu are prea mare importanţă dacă Luminiţa Jivan poate contribui cu succes la atragerea de finanţare pentru dezvoltarea judeţului.\n\nRomeo Dunca: „Știm că cine muncește greșește și e normal și obligatoriu să răspunzi și să plătești pentru greșeala ta, dar până ce se întâmplă asta, viața merge înainte. Doamna Luminița Jivan e din PSD și are de dat socoteală. Știm toți că acest lucru se întâmplă. Dar până atunci va munci tot la fonduri, acolo unde în doi ani a adus mulți bani de la București. O parte din ei poate că au fost risipiți de sistemul toxic din județ condus tot de PSD. A promis că va aduce 100 milioane în județ. Noi vom avea mai bine grijă de bani și devine important să accesam cât mai mulți. Pe toate canalele posibile. Așadar, se va alătura echipei noastre, cu atât mai mult cu cât postul câștigat prin concurs există încă”.(Express de Banat)",
        "label": "Banat"
    },
    {
        "title": "Bălăcăreală politică la Moldova Nouă a ajuns la cote inimaginabile!",
        "text": "Dacă până acum Torma a fost nr. 1 la bălăcăreală politică, iată că PNL-ul prin conturile false de pe Facebook îl înlocuieşte pe Torma la toate capitolele. ,,Migranţii” de la PSD plecaţi în grup la PNL nu au plecat cu mână goală, au luat cu ei şi bagajul de conturi false, aceleaşi conturi care îl bombardau pe Torma când era la PNL acum bombardează PSD –ul cu aceeaşi patimă.\n\nÎn ultimele zile ,,Andrei Moldovan” cont fals a pus tunurile pe angajaţi Spitalului Orăşenesc Moldova Nouă, făcând referire la salariile lor şi pregătirea profesională pe care nu suntem în măsură să o comentăm tocmai acum. Sigur sunt foarte multe probleme la spital începând de la modul în care au fost organizate concursurile şi multe altele, Redacţia Cărăşanul a atras nu o dată atenţia ca la Spitalul Orăşenesc lucrurile nu sunt tocmai cele care ar trebui să fie, asta ar fi una dar de aici şi până la a contesta tot ce se întâmplă prin spital este cale lungă, nu tot personalul medical a fost angajat politic pe pile şi relaţii mai sunt şi oameni cu şcoli care lucrează prin spital. Au avut şansa acum să-l schimbe pe Pătroi de ce nu s-au înscris la concurs? PNL –are înregimentaţi doctori din Spitalul Orăşenesc… cine i-a oprit să participe la concurs…?\n\nToată bălăcăreală asta sub sigla liberalilor nu face altceva decât să-i micşoreze şansele propriului candidat la funcţia de primar adică a lui Ion Chisăliţă, greu de crezut că Ion Chisăliţă dacă are ceva de spus nu spune, fiind şi în campanie electorală şi aş vrea să repet un aspect important NICIODATĂ ION CHISĂLIŢĂ nu s-ar coborî atât de jos în retorica lui politica, fiind şi profesor universitar în scurta lui cariera politică în Moldova Nouă, în nici o campanie nu a promovat grobianismul sau acuzaţiile nefondate la adresa unor contracandidati , angajaţi sau şefi de instituţii. Chiar şi acum în campania electorală pomeneşte de Torma foarte elegant, când ar avea atâtea de spus.",
        "label": "Banat"
    },
    {
        "title": "Arestat preventiv pentru că și-ar fi violat fiica minoră!",
        "text": "Inculpatul Doru Drăgan, cercetat pentru săvârşirea infracțiunii viol săvârşit asupra unui minor, a fost arestat de Judecătoria Reșița pe o durată de 30 de zile!\n\nPotrivit procurorilor de la Parchetului de pe lângă Judecătoria Reşiţa, a fost pusă în mișcare acțiunea penală față de inculpatul Drăgan, care, la începutul lunii iulie 2024, prin exercitarea de amenințări și violențe fizice, a constrâns-o pe fiica sa minoră să întrețină un raport sexual.\n\nAstăzi, la propunerea procurorului, judecătorul de drepturi şi libertăţi din cadrul Judecătoriei Reşiţa a dispus arestarea preventivă a inculpatului pe 30 de zile.\n\nCercetările în prezentul dosar sunt continuate de polițiștii din cadrul IPJ Caraș-Severin sub supravegherea procurorului de caz.",
        "label": "Banat"
    },
    {
        "title": "PNL Caraș-Severin.DIANA LORETA PAUN ISI DA HALATUL JOS SI SE ARUNCA IN LUPTA PENTRU SENAT!",
        "text": "Dr. Diana Loreta Păun, consilier prezidențial cu o vastă experiență în domeniul sănătății, face un pas important în cariera sa, anunțând candidatura pentru Senatul României la alegerile din 1 Decembrie, din partea PNL Caraș-Severin. Banatul de Munte, loc pe care îl descrie ca fiind „o Europă mai mică, unde multiculturalitatea unește oamenii”, a devenit pentru ea nu doar o destinație turistică, ci și o regiune în care simte că trebuie să contribuie activ. „O zonă atât de frumoasă merită oameni sănătoși”, declară Dr. Păun, subliniind că principala ei misiune în calitate de senator va fi să lupte pentru îmbunătățirea calității serviciilor medicale în Caraș-Severin. Cu o carieră dedicată salvării vieților și o experiență de 10 ani în funcția de consilier prezidențial, ea cunoaște nu doar problemele sistemului medical, dar și soluțiile pentru acestea. Printre obiectivele sale majore se numără realizarea noului spital județean la Reșița, un proiect vital pentru sănătatea locuitorilor din regiune. „Am văzut limitele sistemului nostru medical, atât ca medic, cât și ca manager de spital. Acum, vreau să aduc o schimbare reală pentru oamenii de aici”, afirmă ea cu hotărâre. Dr. Păun își dorește ca prin candidatura sa să demonstreze că sănătatea trebuie să fie o prioritate națională, nu doar un slogan de campanie. Ea crede cu tărie că accesul la servicii medicale de calitate, atât în Reșița, cât și în alte zone ale țării, nu trebuie să fie o provocare, ci o certitudine. „Sănătatea nu are granițe”, spune ea, promițând că va lupta pentru finanțarea corectă a sistemului sanitar, pentru eficientizarea resurselor și pentru stoparea exodului medicilor. Alăturându-se echipei PNL Caraș-Severin, Dr. Diana Loreta Păun este convinsă că împreună pot face din acest județ unul sănătos și puternic. „Nu este suficient doar să ai voință, este nevoie de un efort comun pentru a aduce schimbarea”, concluzionează ea, cu credința că sprijinul comunității va fi esențial în acest demers. Cu această candidatură, Dr. Păun aduce nu doar expertiza sa medicală, ci și speranța unui viitor mai bun pentru Caraș-Severin. „Așa să ne ajute Dumnezeu!”, încheie ea mesajul său, determinată să transforme în realitate planurile sale ambițioase pentru județ.",
        "label": "Banat"
    },
    {
        "title": "George Simion,Presedintele AUR ,atac dur la PSD ,un partid ,,nereformabil,,!",
        "text": "„Noi luăm în calcul în primul rând câştigarea alegerilor doar cu românii. În rest, dacă aritmetica parlamentară nu ne va permite obţinerea a 50% plus unu din voturi, discutăm cu toată lumea, în afară de actuala conducere a PSD (…) PSD-ul este un partid care se dovedeşte a fi nereformabil şi nu mă interesează PSD-ul ca partid, ci mă interesează soarta României. Iar în momentul în care noi venim ca prim proiect de guvernare cu reducerea a două treimi din primari şi din viceprimari şi din consilii locale şi din consilii judeţene, PSD-ul va fi prima forţă care se va opune prin armata de baroni locali pe care o are, prin armata de oameni care iau şpagă cu portbagajul – am văzut Vaslui, Botoşani şi alte cazuri”, a precizat Simion",
        "label": "Banat"
    },
    {
        "title": "Accident mortal pe A1. O mașină a acroșat un pieton",
        "text": "Accidentul s-a petrecut în zona localității Topolovățu Mare, vineri noapte, înainte de ora 23.\n\nPolițiștii spun că șoferul de 43 de ani al autoturismului care circula dinspre Timișoara spre Lugoj a surprins, la urcare pe A1, un bărbat de 39 de ani care se deplasa pe mijlocul șoselei de mare viteză. În urma impactului, pietonul a decedat.\n\nPolițiștii au întocmit dosar penal pentru ucidere din culpă.\n\nPe A1, în zona accidentului, s-a circulat cu restricții până după miezul nopții.",
        "label": "Banat"
    },
    {
        "title": "Timișoara primește apă din Lacul Surduc, din cauza lipsei ploilor",
        "text": "Lipsa precipitațiilor din ultima vreme a făcut ca sursele de apă pentru alimentarea Timișoarei să fie insuficiente. Așa că s-a apelat la Lacul Surduc.\n\nProcesul a dus la scăderea volumului de apă din acumularea Surduc, spun specialiștii Apelor Române Banat. Gradul de umplere a lacului este acum de sub 60%.\n\n„Pentru asigurarea necesarului cu apă a populatiei din Timișoara, a fost nevoie ca debitul râului Bega să fie suplimentat cu apă din acumularea Surduc, de aceea nivelul apei din acumulare a mai scăzut. În momentul de față, acumularea Surduc are un grad de umplere de 57%. Rolul unei acumulări de acest fel este de a asigura apa în perioade secetoase. Acumulările reprezintă un instrument principal prin care ABABanat gestionează resursa de apă”, transmit cei de la ABA Banat.\n\nÎn mod normal Timișoara are două surse de apă: Râul Bega, care asigură 75% din necesar, și foraje pentru celelalte 25 de procente.",
        "label": "Banat"
    },
    {
        "title": "Romeo Dunca rupe tăcerea: un tratament incorect!",
        "text": "Într-o postare incendiară pe Facebook, președintele Consiliului Județean Caraș-Severin, Romeo Dunca, trage un semnal de alarmă cu privire la incertitudinea candidaturilor pentru parlament, dar mai ales la propriul său viitor politic în PNL. Cu doar câteva zile înainte de termenul limită pentru depunerea candidaturilor, Dunca își exprimă nemulțumirea față de modul în care este tratat de conducerea centrală a partidului și, într-o mișcare neașteptată, anunță că se retrage de pe lista de candidați pentru Senat. „Probabil că doar pentru mine situația e incertă, altfel nu-mi explic cum ceilalți colegi stau atât de relaxați”, scrie Dunca, lovind direct în conducerea PNL, dar și în propriul partid. Frustrările sale, împărtășite cu primarul Reșiței, Ioan Popa, au fost transmise de mult timp la București, însă răspunsurile întârzie să apară. Ce ar fi trebuit să fie o validare simplă și rapidă s-a transformat într-un test de răbdare pentru Dunca. Deși a fost votat de primarii PNL din județ pentru a ocupa primul loc pe lista de candidați la Senat, el se lovește de rezistența conducerii centrale și a liderului Marcel Vela. Deși Vela a votat în final pentru Dunca, acesta sugerează că decizia a fost una constrânsă de împrejurări. Romeo Dunca nu își ascunde dezamăgirea față de tergiversarea deciziei de validare. „Acest tratament incorect care mi se aplică… este nepotrivit în primul rând ca respect pentru primarii liberali care m-au votat în mod covârșitor”, adaugă el, sugerând că partidul central ar trebui să își ceară scuze în fața acestora. În spatele luptei politice, Dunca amintește că este un contribuabil major la bugetul de stat de peste 20 de ani, un simbol al antreprenorului care s-a dedicat dezvoltării economice, fără a urmări câștiguri politice. Nu sunt un oportunist! Dunca insistă că nu a intrat în politică pentru avantaje personale și că nu se agață de nicio funcție. „Singurul lucru care mă încrâncenează în a nu renunța… e speranța pe care 48.000 de alegători și-au pus-o în mine”, subliniază acesta, arătând clar că motivația sa vine din dorința de a-și respecta electoratul. Totuși, în ciuda acestui angajament față de oameni, Dunca anunță că renunță la candidatura sa, fiind dezamăgit de felul în care PNL a gestionat această situație. „Carașul, lăsat la coada listei… Ultimul pe listă, în ultima zi calendaristică,” descrie Dunca, subliniind sentimentul de marginalizare care a dominat în ultimele săptămâni. Tensiunile cresc în rândul PNL, iar timpul se scurge rapid. Ce urmează pentru Romeo Dunca? Cu un gest final de sfidare, el anunță că, până duminică seara, va lua o decizie asupra viitorului său politic. În concluzie, postarea lui Romeo Dunca nu este doar un strigăt de frustrare, ci și un mesaj puternic adresat conducerii PNL, care, în aceste momente, pare să joace un joc periculos cu unul dintre cei mai influenți lideri locali. Care va fi următoarea mișcare? Așteptăm cu sufletul la gură.",
        "label": "Banat"
    },
    {
        "title": "Popa își vrea milioanele de la Isac! Deocamdată, s-a ales cu mărunțișul de la Crina!",
        "text": "Diferența din cota de 6% din impozitul pe venit a fost restituită Primăriei Reșița la capătul procesului intentat Consiliului Județean Caraș-Severin.\n\nPrimarul Ioan Popa estimează că Reșiței trebuie să i se restituie în jur de 7-8 milioane de lei peste suma care i-a fost alocată prin Hotărârea de Consiliu Județean nr. 43/4 martie 2024. La Express live, primarul Reșiței a calificat alocarea de atunci ca fiind defectuoasă și consideră că s-a luat din banii cuveniți orașului pe care-l conduce. În consecință, primăria a dat în judecată Consiliul Județean Caraș-Severin și a solicitat în instanță ca banii Reșiței să fie alocați conform hotărârii făcută inițial de Marius Isac, vicepreședintele de atunci al forului județean. Instanța a dat Reșiței câștig de cauză.\n\n„Am câștigat definitiv în instanță. Acea hotărâre de consiliu județean a fost revocată și instanța a transmis să se meargă pe hotărârea inițială, care a fost fundamentată, argumentată și cu toate datele necesare”, a spus Ioan Popa.\n\nConcret, în luna februarie, prin hotărârea inițiată de Marius Isac, Reșiței îi reveneau aproape nouă milioane de lei, suma totală de aproape 37 de milioane de lei urmând a fi împărțită localităților din județ în funcție de populația și suprafața fiecăreia. Printr-un amendament adus atunci de consilierul PSD Ioan Crina, banii au fost împărțit mai degrabă pe criterii politice decât pe cele ținând de suprafață și populație. Reșiței i s-au alocat în final în jur de 1,5 milioane de lei. Instanța însă a restituit Reșiței ceea ce primarul a considerat de la bun început că se cuvine orașului. Pe hârtie. În realitate, situația e încâlcită, mai ales că administrația județeană are o nouă componență, dar și o nouă conducere.",
        "label": "Banat"
    },
    {
        "title": "2.972 de cazuri noi de COVID-19, în ultimele 24 de ore/ 82 de decese !",
        "text": "Până astăzi, 15 martie, pe teritoriul României, au fost confirmate 862.681 de cazuri de persoane infectate cu noul coronavirus (COVID – 19). 787.392 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 2.972 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\n În afară de Bucureşti, unde sunt 531 de cazuri noi, în alte şapte judeţe numărul cazurilor este mai mare de 100: Ilfov – 254, Timiş – 202, Constanţa – 164, Cluj – 147, Braşov – 146, Dolj – 132, Sibiu – 106.\n\n Coeficientul infectărilor cumulate la 14 zile, raportate la 1.000 de locuitori a scăzut uşor în Buicureşti, de la 3,96 duminică, la 3,88, iar în judeţele Maramureş şi Sălaj, coeficientul a scăzut sub 3.\n\n Distinct de cazurile nou confirmate, în urma retestării pacienţilor care erau deja pozitivi, 438 de persoane au fost reconfirmate pozitiv.\n\n Până astăzi, 21.565 de persoane diagnosticate cu infecţie cu SARS – CoV – 2 au decedat.\n\n În intervalul 14.03.2021 (10:00) – 15.03.2021 (10:00) au fost raportate 82 de decese (43 bărbaţi şi 39 femei), ale unor pacienţi infectaţi cu noul coronavirus, internaţi în spitalele din Alba, Arad, Argeş, Bacău, Bistriţa-Năsăud, Botoşani, Brăila, Călăraşi, Cluj, Constanţa, Dâmboviţa, Dolj, Giurgiu, Gorj, Hunedoara, Ialomiţa, Iaşi, Maramureş, Mehedinţi, Olt, Prahova, Sălaj, Satu Mare, Sibiu, Teleorman, Timiş, Ilfov şi Bucureşti.\n\n Dintre acestea, 2 decese au fost înregistrate la categoria de vârstă 40-49 ani, 9 decese la categoria de vârstă 50-59 ani, 25 decese la categoria de vârstă 60-69 ani, 27 decese la categoria de vârstă 70-79 ani şi 19 decese la categoria de peste 80 de ani.\n\n 80 dintre decesele înregistrate sunt ale unor pacienţi care au prezentat comorbidităţi, iar 2 pacienţi decedaţi nu au prezentat comorbidităţi.\n\n În unităţile sanitare de profil, numărul total de persoane internate cu COVID-19 este de 11.238. Dintre acestea, 1.225 sunt internate la ATI.",
        "label": "Banat"
    },
    {
        "title": "Incendiu și înșelăciune: Cum a încercat un reșițean să încaseze 30.000 de euro dintr-o poliță RCA printr-o schemă ingenioasă!",
        "text": "O poveste ce pare ruptă dintr-un film cu mafioți zguduie liniștea din Caraș-Severin: polițiștii de la Serviciul de Investigații Criminale au descins ieri, 15 octombrie, la trei locații pentru a pune capăt unei înșelăciuni spectaculoase. Un bărbat de 63 de ani din Reșița și un complice de 43 de ani sunt bănuiți că au pus la cale un plan diabolic: înscenarea unui accident rutier și incendierea mașinii, totul pentru a încasa banii din polița RCA! Bărbatul de 63 de ani nu s-a mulțumit doar să provoace un accident fictiv. În complicitate cu partenerul său, acesta ar fi clonat seria de șasiu a autovehiculului, un truc incredibil prin care a reușit să înmatriculeze același autoturism și în Norvegia! După ce ar fi condus autoutilitara pe DJ 581 la finalul lunii septembrie, cei doi au simulat coliziunea cu un alt autoturism, fără victime, însă cu pagube „de milioane”. În urma impactului falsificat, vehiculul de peste 30.000 de euro a fost incendiat și distrus complet. Perchezițiile, desfășurate sub coordonarea procurorilor din Reșița, au dus la ridicarea de telefoane mobile și documente incriminatoare, dar și la scoaterea la lumină a modului în care cei doi bărbați au reușit să creeze o poveste atât de sofisticată. Falsificarea seriei de șasiu și tentativele de fraudă privind polița RCA ar fi avut un singur scop: obținerea ilegală a unei sume colosale, cu ajutorul unei înșelăciuni bine gândite. Operațiunea polițiștilor a beneficiat de suport internațional prin Centrul de Cooperare Polițienească, implicând mai multe structuri specializate, inclusiv Serviciul de Arme și Substanțe Periculoase. Deși investigațiile sunt în plină desfășurare, cazul ridică multe semne de întrebare cu privire la rețelele de falsificare și fraudele cu asigurări. Deși cei doi suspecți beneficiază de prezumția de nevinovăție, dimensiunea și complexitatea cazului nu pot fi ignorate. Un lucru e cert: când vine vorba de bani ușor câștigați, imaginația unora depășește orice limită.",
        "label": "Banat"
    },
    {
        "title": "Liberalii cărășeni se pregătesc de parlamentare. Cine sunt aleșii pentru Senat și Camera Deputaților?",
        "text": "La Senat, pe prima poziție se află Ion Marcel Vela, președintele PNL Caraș-Severin. Pentru Camera Deputaților au fost desemnați următorii trei candidați :\n\n„Candidații votați în Biroul Județean au fost validați conform Statutului PNL în ședința Comitetului Director Județean al filialei PNL Caraș-Severin, din care fac parte toți președinții organizațiilor locale.\n\n Completarea listelor pentru Camera Deputaților și Senat, inclusiv supleanții din partea PNL, se va face mâine de către echipa de management a campaniei electorale a filialei PNL Caraș-Severin”, transmite departamentul de comunicare al organizației județene a PNL.",
        "label": "Banat"
    },
    {
        "title": "Apa și canalizarea la Comorâște, gata anul viitor. Brezon și Surducu Mare, mai așteaptă!",
        "text": "Suma accesată de Primăria Forotic pentru infrastructura de apă și canal rezolvă doar parțial nevoile comunității.\n\nLocuitorii din satul Comorâște vor avea apă la robinete și vor fi racordați la sistemul de canalizare, până vara viitoare. Parțial, și localitatea Forotic va fi racordată la apă și canalizare. Primarul Alexandru Sporea (foto) spune că și-ar fi dorit ca întreaga comună să beneficieze de o astfel de investiție, însă suma de 22 de milioane de lei, accesată de administrația locală printr-un program național, a fost insuficientă.\n\n„Avem în lucru proiectul pe «Anghel Saligny» privind înființarea rețelelor de apă și canalizare în Comorâște și, parțial, în localitatea Forotic. Stadiul lucrării este de 50% la această oră, după estimările mele. Rețelele de apă sunt introduse integral la Comorâște și, parțial, și cele de canalizare. S-au efectuat lucrări și pentru aducțiunea de apă, pentru că vom aduce apa de la Forotic, iar stația de epurare va fi montată în localitatea Comorâște. Avem deja trei kilometri de țeavă din Comorâște spre Forotic și, credem noi, dacă iarna va fi blândă, vor încheia lucrarea în primăvară”, a declarat Alexandru Sporea, primarul comunei Forotic.\n\nȘi pentru că prin această lucrare se rezolvă doar parțial problema apei și a canalizării în comună, Sporea a făcut deja primii pași în vederea atragerii de fonduri noi pentru extinderea proiectului și în celelalte localități, Brezon și Surducu Mare.\n\n„Am depus deja proiectul la Administrația Fondului de Mediu și pentru satele Brezon și Surducu Mare, dar și pentru a finaliza lucrarea la Forotic. Așteptăm un răspuns. Nu știm în ce măsură vom primi finanțare sau dacă suma pe care am putea să o obținem ne va ajunge pentru a racorda la utilități întreaga comună”, a adăugat Sporea.",
        "label": "Banat"
    },
    {
        "title": "Marcel Vela:Vom dezvolta Caraș-Severinul, vom dezvolta România !",
        "text": "Marcel Vela, preşedintele Liberalilor cărăşeni, împreună cu colegii săi, au depus la Biroul Electoral Județean candidaturile pentru alegerile generale din decembrie.\n\nLiberalii speră să obțină cel puțin 3 parlamentari şi unul la redistribuire, datorită rezultatelor foarte bune obținute în 27 septembrie la locale.\n\n„PNL Caraș-Severin are liste complete și pentru Camera Deputaților, și pentru Senat. Este un moment important pentru noi având în vedere că intrăm în această bătălie electorală pentru a gestiona, administra tot ceea ce ține de următorii patru ani în Caraș-Severin, în Banatul de munte și în România. Sunt convins că împreună cu colegii care vor accede în Senat și în Camera Deputaților vom face lucruri bune pentru România și pentru Caraș-Severin, cu atât mai mult cu cât, aici, în Banatul de munte, vom avea în mod oficial și președinte al Consiliului Județean membru al PNL. Împreună cu Guvernul României vom face toate eforturile alături de aleșii județeni și locali ca următorii patru ani să fie un nou început pentru Caraș-Severin. Vom dezvolta Caraș-Severinul, vom dezvolta România pentru că este un moment important în care avem această șansă de a face o lume mai bună”, a spus Marcel Vela.",
        "label": "Banat"
    },
    {
        "title": "Locomotiva ,,liberală,, Aquacaraș schimbă macazul!",
        "text": "Surpriză de proporții! PSD-ul a preluat conducerea ADI Aqvabanat cu ajutorul ,,liberal-democratului,, Ilie Iova, proaspăt demisionat din PNL și probabil în curand un candidat la fotoliul de primar al Caransebeșului din partea PSD. Un semn important că o parte din oamenii de încredere ai președintelui Sorin Frunzăverde vor migra către PSD. În repetate rânduri presa din Caraș-Severin a atras atenția că Aquacaraș-societate comercială care se ocupă cu furnizarea de apă potabilă și recuperarea apelor menajere în județul Caraș-Severin pe lângă cele două servicii pe care le prestează pentru populație mai are și un ,,serviciu politic,, neoficial dar la vedere. Este de notorietate că toți șefii punctelor până nu demult au fost liberali ,,convinși,, mai mult, toți angajații erau ,,obligați,, să defileze cu liberalii. Numărul foarte mare de angajați ai acestei societăți comerciale aducea un aport politic local semnificativ partidului care conducea această instituție. Dacă PSD-iștii au preluat lejer conducerea ADI Acvabanat, cu Aquacaraș va fi altceva, 65% din acționariat fiind deținut de Consiliul Județean restul acțiunilor fiind deținute de primăriile din Caraș-Severin. Din informațiile care circulă prin Caraș ar fi că PSD-ul va contesta modul prin care Consiliul Județean a devenit acționar majoritar la începutul anului 2013 printr-un ,,artificiu,, la limita legii dacă nu chiar ilegal. Majorarea de capital făcută de către Consiliul Județean a schimbat raportul de forțe în acționariatul Aquacaraș. Primăria Reșița din acționar majoritar cu 73% pierde acțiuni în urma acestei manevre financiare pentru că primăriile nu au contribuit la susținerea acestei majorări de capital. Frunzăverde a făcut-o cu un milion de euro, bani rezultați în urma excedentului bugetar. Așa că, până vor pune mâna pe conducerea Aquacaraș, PSD-ul mai are de lucru dar, în primul rând, va trebui să plătească acum toate datoriile și contribuțiile către ACVABANAT și AQUACARAȘ .\n\nDeh.. așa se spune în popor: ,,dai un ban și stai la butoane,,…\n\nSă auzim de bine .",
        "label": "Banat"
    },
    {
        "title": "NEWS ALERT: Cresc numarul persoanelor infectate cu COVID-19 in Oraşul Moldova Nouă, a atins pragul de 4 la mia de locuitori!",
        "text": "Judeţul Caraş-Severin se apropie de zona roşie, incidenţa cazurilor de COVID-19 ajungând, astăzi, la 2,86 la 1.000 de locuitori, după ce în ultimele 14 zile au fost confirmate peste 1000 de îmbolnăviri. Numărul total al cazurilor de COVID-19 înregistrate în judeţ de la începutul pandemiei a ajuns la 4143, după ce astăzi au fost confirmate 85 de noi îmbolnăviri.\n\nAstăzi a fost înregistrată o rată de 2,86 cazuri la 1.000 de locuitori. În 16 localităţi, printre care şi municipiul Reşiţa,4,65 ‰ şi oraşul Moldova Nouă, 4‰.",
        "label": "Banat"
    },
    {
        "title": "Niciun drum județean închis în Caraș-Severin, dar se circulă cu dificultate pe unele tronsoane",
        "text": "A nins în Caraș-Severin în ultimele 24 de ore, iar vremea s-a răcit. Mai ninge și acum la munte și viscolește. Niciun drum județean nu este închis, dar pe anumite tronsoane se circulă cu dificultate din cauza zăpezii troienite.\n\nIarna s-a instalat în Caraș-Severin, după ce în mai multe zone din județ a nins. La această oră, toate drumurile județene sunt deschise, singurele probleme apărute în trafic fiind în zonele montane, dar și aici doar pe anumite tronsoane.\n\n„Nu avem drumuri închise, se circulă în condiții de iarnă. Probleme în trafic sunt cele din zona montată, și nu în totalitate. Este o situație de la ieșirea din Văliug – Prislop spre Slatina Timiș, unde a nins abundent toată noaptea și a viscolit. Pe Semenic ninge și la această oră. Pe acest tronson s-a intervenit în cursul nopții, se intervine și acum, și se vor suplimenta utilajele în teren. Drumul este deschis, dar se circulă cu dificultate. În rest, nu avem sesizări de la cetățeni, de la participanții la trafic, de la primari, de la Poliție, de Poliție Locală. Nu avem sesizări la ora actuală că ar mai fi probleme. Spre Semenic se va interveni și astăzi, pentru a rămâne deschis drumul, pentru că vine și weekendul și să nu întâmpinăm probleme. E deschis și drumul care duce înspre Muntele Mic, e aceeași situație, se circulă cu dificultate, în condiții de iarnă”, a declarat Ștefan Markovszky, inspector în cadrul Direcției Județene de Drumuri Caraș-Severin.\n\nReprezentantul Direcției Județene de Drumuri Caraș-Severin îi sfătuiește pe șoferi ca înainte de a urca la volan să se informeze cu privire la condițiile de drum și la starea vremii, și să conducă preventiv: „Este bine să fie vigilenți, să se informeze despre starea drumurilor. Mașinile să fie, de asemenea, echipate corespunzător, cu anvelope de iarnă. Este bine ca șoferii să nu bruscheze comenzile autovehiculului, nici frâna, nici direcția, și să adapteze condițiile de circulație la starea carosabilului și la condițiile meteorologice”.",
        "label": "Banat"
    },
    {
        "title": "Mai putine teste ,mai putine cazuri!4207 cazuri noi de Covid-19, din 9938 de teste.Caras-Severin 37 de persoane infectate cu COVID-19!Timis 136!",
        "text": "Până astăzi, 23 noiembrie, pe teritoriul României, au fost confirmate 422.852 de cazuri de persoane infectate cu noul coronavirus (COVID – 19). 296.844 de pacienți au fost declarați vindecați, transmite Grupul de Comunicare Strategică.În urma testelor efectuate la nivel național, față de ultima raportare, au fost înregistrate 4.207 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\nÎn intervalul 22.11.2020 (10:00) – 23.11.2020 (10:00) au fost raportate 130 de decese (74 bărbați și 56 femei), ale unor pacienți infectați cu noul coronavirus, internați în spitalele Alba, Argeș, Arad, București, Bacău, Bihor, Brăila, Brașov, Buzău, Călărași, Constanța, Covasna, Dâmbovița, Dolj, Gorj, Galați, Ilfov, Iași, Maramureș, Mureș, Neamț, Olt, Prahova, Sibiu, Sălaj, Suceava, Timiș, Vâlcea, Vrancea și Vaslui.\n\nDintre acestea, 4 decese au fost înregistrate la categoria de vârstă 40-49 de ani, 9 decese la categoria de vârstă 50-59 de ani, 44 decese la categoria de vârstă 60-69 ani, 34 decese la categoria de vârstă 70-79 ani și 39 decese la categoria de peste 80 de ani.\n\n125 dintre decesele înregistrate sunt ale unor pacienți care au prezentat comorbidități, 1 pacient decedat nu a prezentat comorbidități, iar pentru 4 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 13.685. Dintre acestea, 1.160 sunt internate la ATI.\n\nPână la această dată, la nivel național, au fost prelucrate 3.908.681 de teste. Dintre acestea, 9.938 au fost efectuate în ultimele 24 de ore, 7.488 în baza definiției de caz și a protocolului medical și 2.450 la cerere.\n\nPe teritoriul României, 48.034 de persoane confirmate cu infecție cu noul coronavirus sunt în izolare la domiciliu, iar 12.459 de persoane se află în izolare instituționalizată. De asemenea, 82.274 de persoane se află în carantină la domiciliu, iar în carantină instituționalizată se află 15 persoane.\n\nÎn ultimele 24 de ore, au fost înregistrate 3.334 de apeluri la numărul unic de urgență 112.\n\nCa urmare a încălcării prevederilor Legii nr. 55/2020 privind unele măsuri pentru prevenirea și combaterea efectelor pandemiei de COVID-19, polițiștii și jandarmii au aplicat, în ziua de 22 noiembrie a.c., 8.948 de sancţiuni contravenţionale, în valoare de 1.737.293 de lei.\n\nDe asemenea, prin structurile abilitate ale Poliției, au fost constatate, ieri, 3 infracțiuni pentru zădărnicirea combaterii bolilor, faptă prevăzută și pedepsită de art. 352 Cod Penal.\n\nReamintim cetățenilor că Ministerul Afacerilor Interne a operaționalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecție sanitară.\n\nApelurile sunt preluate de un dispecerat, în sistem integrat, și repartizate structurilor teritoriale pentru verificarea aspectelor sesizate.",
        "label": "Banat"
    },
    {
        "title": "Belșugurile toamnei, celebrate cu fast la Târgul de Toamnă din Moldova Nouă",
        "text": "Un spectacol al belșugului și al tradiției",
        "label": "Banat"
    },
    {
        "title": "BILANT COVID-19 ,la nivelul Judetului Caras-Severin!Oravita in alerta ,10 focare COVID-19!Rata de infectare cu COVID-19 a ajuns la 4,37!",
        "text": "– persoane izolate la domiciliu – persoane cu test pozitiv + persoane carantinate la domiciliu – 1075\n\n– din care cu test pozitiv – 484\n\nFemeie de 84 de ani din Caransebeș decedată la SMUC. HTA stadiul 3, diabet zaharat tip 2.\n\nBărbat de 64 de ani din Bucoșnița decedat la SMUC. Cardiopatie ischemică cronică, HTA stadiul 3, insuficiență cardiacă NYHA 4, regurgitare mitrală tricuspidiană, diabet zaharat tip 2, Boală Parkinson.Femeie de 76 de ani din Reșița decedată la SJUR. Lacunarism cerebral formă paraparetică, declin cognitiv moderat, demență mixtă.",
        "label": "Banat"
    },
    {
        "title": "Beniamin Todosiu (deputat USR): Ministrul Muncii, Marius Budăi, trebuie demis. Din cauza incompetenței sale, România riscă să piardă banii din PNRR",
        "text": "Uniunea Salvați România și Forța Dreptei au depus în Parlament o moțiune simplă împotriva ministrului Muncii, Marius Budăi, care se face vinovat de eșecul reformei sistemului de pensii din România, fapt pentru care România riscă să piardă bani importanți din PNRR.\n\nMinistrul Budăi ar fi trebuit să realizeze un proiect corect prin care să se elimine pensiile speciale, măsură impusă în jaloanele de reformă stabilite cu Comisia Europeană. În schimb, Marius Budăi a încercat, în toată această perioadă, să protejeze specialii României și să le salveze pensiile de lux. Mai exact, domnul Budăi a fost interesat să protejeze pensia specială de 18.000 de lei pe lună a premierului Nicolae Ciucă și a altora ca el, chiar dacă acest lucru înseamnă un prejudiciu enorm pentru România, care ar putea pierde banii din PNRR pentru autostrăzi, școli și spitale.\n\nAstfel, ministrul Muncii ar fi trebuit să vină cu o lege care elimină pensiile speciale, așa cum acest aspect fusese negociat în Planul Național de Redresare și Reziliență. În schimb, legea trimisă în Parlament nu doar că nu le elimină pensiile speciale, dar și creează noi categorii de pensii speciale. De fapt, domnul Budăi s-a asigurat că întreaga reformă a sistemului de pensii și eliminarea pensiilor speciale va eșua, astfel încât specialii din PNL și PSD să rămână cu aceste privilegii. Mai mult, Budăi, Ciucă și ceilalți pesediști și peneliști au crezut că pot păcăli Comisia Europeană jucându-se de-a reforma, iar acum România riscă să rămână fără bani europeni.\n\nMarius Budăi este și autorul unor aberații fiscale, care lovesc direct în românii cu venituri mici, cum ar fi suprataxarea contractelor part-time. Doar o „eminență cenușie” precum ministrul Budăi a putut gândi că pentru 2 ore muncite, un român ar trebui să plătească taxe cât pentru 8 ore.\n\nÎn acest context, USR consideră că ministrul Marius Budăi trebuie demis de urgență pentru că orice zi în care mai rămâne în fruntea Ministerului Muncii înseamnă un nou prejudiciu pentru România și pentru cetățenii ei. Dacă premierul Nicolae Ciucă, PSD și PNL nu înțeleg că Budăi trebuie schimbat, acest lucru poate fi făcut doar prin votarea moțiunii simple depusă de parlamentarii USR și ai Forței Dreptei.",
        "label": "Banat"
    },
    {
        "title": "Bilant COVID-19 , la nivel national peste 6000 de noi cazuri si 89 de decese!",
        "text": "Grupul de Comunicare Strategică a anunţat miercuri 6.186 de cazuri noi de COVID-19 înregistrate în ultimele 24 de ore. Totodată, au fost raportate 89 de decese. La ATI sunt internaţi 1.266 de pacienţi. În Capitală sunt 1.245 de cazuri noi înregistrate în ultimele 24 de ore.\n\n”Până astăzi, 17 martie, pe teritoriul României, au fost confirmate 874.985 de cazuri de persoane infectate cu noul coronavirus (COVID – 19). 790.813 pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 6.186 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, precizează Grupul de Comunicare Strategică.\n\nPână astăzi, 21.787 de persoane diagnosticate cu infecţie cu SARS – CoV – 2 au decedat.\n\nÎn intervalul 16.03.2021 (10:00) – 17.03.2021 (10:00) au fost raportate 89 de decese (45 bărbaţi şi 44 femei), ale unor pacienţi infectaţi cu noul coronavirus, internaţi în spitalele din Alba, Argeş, Arad, Bacău, Bistriţa-Năsăud, Bihor, Botoşani, Braşov, Buzău, Caraş-Severin, Cluj, Constanţa, Dolj, Galaţi, Gorj, Harghita, Hunedoara, Iaşi, Maramureş, Mehedinţi, Mureş, Neamţ, Olt, Satu Mare, Sibiu, Suceava, Timiş, Vaslui, Vâlcea, Ilfov şi Bucureşti.\n\nDintre acestea, 5 decese au fost înregistrate la categoria de vârstă 40-49 ani, 8 decese la categoria de vârstă 50-59 ani, 26 decese la categoria de vârstă 60-69 ani, 37 decese la categoria de vârstă 70-79 ani şi 13 decese la categoria de peste 80 de ani.\n\n85 dintre decesele înregistrate sunt ale unor pacienţi care au prezentat comorbidităţi, iar pentru 4 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 11.361. Dintre acestea, 1.266 sunt internate la ATI.",
        "label": "Banat"
    },
    {
        "title": "Noul spital județean – prioritatea zero în al treilea mandat al primarului Popa",
        "text": "Construirea noului spital de la Reșița rămâne obiectivul numărul unu a liberalului Ioan Popa. Primarul se bazează și pe sprijinul social-democratului Silviu Hurduzeu, președintele ales al Consiliului Județean Caraș-Severin.\n\nÎn noul mandat, primarul Ioan Popa își prioritizează investițiile. Se va concentra pe ducerea la bun sfârșit a celor aflate în derulare și pe cele pentru care urmează să semneze contracte de finanțare ori care, la momentul actual, se află în diferite stadii de implementare. Obiectivul principal rămâne însă proiectul acestuia de suflet, construirea noului spital județean la Reșița și pe care Ioan Popa îl vede ridicat în următorii trei ani. Edilul Reșiței se bazează și pe sprijinul lui Silviu Hurduzeu, președintele ales al Consiliului Județean Caraș-Severin.\n\n„Dorința mea este să frânăm puțin zona de investiții, chiar și pe fonduri europene, și să ne prioritizăm proiectele europene astfel încât să le facem în primul rând pe cele care au contribuție proprie mai mică, pentru că suntem într-o zonă destul de strânsă, nu mai avem resursă financiară care să cofinanțeze proiecte. Evident, țintim proiectele de care spuneam în nenumărate rânduri, cele pe regenerarea urbană, precum reabilitarea microraioanelor II, III, IV, a parcului Tricolorului, promenada pe malul drept al Bârzavei, funicularul, hala Minda, finalizarea dotărilor la școli, grădinițe, licee, proiectul de cale ferată Voiteni – Bocșa – Reșița, proiectul Semenic. Dar aceste ultime proiecte le facem împreună cu Consiliul Județean. Și, bineînțeles, prioritate de bază rămâne, realizarea noului spital județean. Sper ca împreună cu Silviu Hurduzeu să putem duce la bun sfârșit acest obiectiv. Este un obiectiv realizabil în 24 – 36 de luni maximum, iar dacă ne apucăm de treabă la primăvară, în maximum trei ani, vom avea un spital nou, care să schimbe din temelii sistemul medical din Reșița și Caraș-Severin”, a declarat Ioan Popa, cu prilejul festivității de învestire în noul mandat.",
        "label": "Banat"
    },
    {
        "title": "Spălatul creierului…",
        "text": "De ce ,,spălatul creierului?,, titlul acestui editorial? Simplu! Pentru ca în acest moment asta face PSD-ul. Eu unul mă așteptam ca PSD-ul să încerce o altfel de abordare administrativă și politică pentru acest mandat. Modificarea Codului fiscal, pe care tot PSD-ul cu Ponta premier l-a aplicat cu mare tam tam și prin care astăzi se impozitează și ,,țigla de pe casă,, si pe care românii în naivitatea lor au crezut că e un lucru bun, că le va crește nivelul de trai etc. Astăzi tot PSD-ul vine și spune că nu e bine. Acum mă voi referi doar la câteva aspecte care vor fi modificate: cota unică va fi scoasă și va fi aplicat Impozitului pe gospodărie sau familie. Cum va administra ANAF-ul acest impozit, mare semn de întrebare! Au probleme mari acum cu cota unică și Tva –ul, care sunt mult mai simplu de gestionat. Vor umbla inspectorii din casă în casă? Abandonarea reținerii la sursă de către angajator a impozitului de 16%, plata impozitului către stat rămânând în sarcina salariatului și pe care va trebui să îl plătească în cursul anului urmator odată cu impozitul pe gospodărie! Adică cetățeanul va plăti odată zeci de milioane de lei reprezentând impozitul pe anul anterior, bașca impozitul pe gospodărie care se va calcula de un consultant fiscal. Alți bani altă distracție! O măsură care va complica și mai mult viața unui om simplu! Iată cum doar două măsuri pentru care se face atâta tam- tam vor complica și mai mult viața românilor. De ce se doresc mereu schimbări radicale legislative care nu aduc bunăstare ?Guvernul Ponta a introdus Noul Cod Fiscal în care nimic nu a rămas neimpozitat in curtea omului, astăzi, PSD-ul legiferează alte măsuri care nu au nici o legatură cu creșterea nivelului de trai. Cele două măsuri descrise mai sus vor slăbi statul și mai mult și rezultatul nu va fi decât unul : HAOS ÎN CURTEA OMULUI ȘI BUZUNARELE LUI. Dar cu două televiziuni și trei comentatori până și Albul poate fi confundat cu Negrul!\n\nSă auzim de bine!",
        "label": "Banat"
    },
    {
        "title": "NEWS ALERT. Instanța șterge din dosarul DNA al Luminiței Jivan înregistrările făcute de martorul denunţător Adrian Torma!",
        "text": "Tribunalul Caraș-Severin a constatat nelegalitatea probelor obţinute de DNA prin înregistrarea fostei șefe PSD Caraș-Severin, Luminița Jivan, de către fostul și viitorul primar din Moldova Nouă!\n\nInculpată pentru fapte de corupție alături de omul de afaceri Valentin Armașu, într-un dosar în care Adrian Torma are calitatea de martor denunțător, Luminița Jivan a obținut astăzi în instanță o soluție care aproape o scapă de răspunderea penală.\n\nTribunalul Caraș-Severin i-a admis acesteia cererea referitoare „la constatarea nelegalităţii probelor obţinute prin punerea în executare a mandatelor de supraveghere tehnică nr. 17/UP/23.01.2020, nr. 18/UP/23.01.2020, nr. 19/UP/23.01.2020 şi nr. 20/UP/23.01.2020, emise de Înalta Curte de Casaţie şi Justiţie, ca urmare a punerii în executare a încheierii penale nr. 4 din 23.01.2020, pronunţată de Înalta Curte de Casaţie şi Justiţie – Secţia Penală, în dosarul nr. 233/1/2020, şi cele obţinute ca urmare a punerii în executare a ordonanţiei provizorii nr. 137/P/2019 din 22.01.2020 a Parchetului de pe lângă Înalta Curte de Casaţie şi Justiţie – Direcţia Naţională Anticorupţie – Serviciul Teritorial Timişoara”.\n\nInstanța a admis astfel excepţia nulităţii mijloacelor de probă, constând în „înregistrările efectuate prin folosirea de dispozitive tehnice de către martorul denunţător Torma Adrian Constantin, autorizat în baza ordonanţei procurorului nr. 137/P/20219 din 21.01.2020 a Parchetului de pe lângă Înalta Curte de Casaţie şi Justiţie – Direcţia Naţională Anticorupţie – Serviciul Teritorial Timişoara”.",
        "label": "Banat"
    },
    {
        "title": "Primăria Reșița modernizează orașul cu două noi centre de colectare a deșeurilor!",
        "text": "Ce poți aduce la aceste centre?\n\nDe ce este important acest proiect?",
        "label": "Banat"
    },
    {
        "title": "Alfred Simonis și Dominic Fritz depun jurământul pentru noile mandate",
        "text": "Amendă de aproape 10.000 de euro pentru incendiere de deșeuri în Timișoara\n\nO persoană din Timișoara a primit o amendă de 45.000 de lei pentru că a dat foc la deșeuri. Întreaga zonă a fost inundată de fum și de miros...",
        "label": "Banat"
    },
    {
        "title": "Un bebeluș de o lună, mort în casă!",
        "text": "Un bărbat de 32 de ani, din Sânnicolau Mare, a sunat la 112 și a spus că bebelușul său, în vârstă de o lună, a murit.\n\nPolițiștii orașului Sânnicolau Mare au fost sesizați luni dimineața, înainte de ora 7.00, de către un bărbat, în vârstă de 32 de ani, că i-a decedat copilul în imobilul său din localitate.\n\nPolițiștii s-au deplasat de urgență la fața locului, stabilind că e vorba despre un sugar de o lună.\n\nEchipajul medical prezent la fața locului a constatat decesul sugarului, pe corpul acestuia nefiind identificate urme de violență.\n\nÎn continuare, polițiștii au întocmit dosar penal pentru ucidere din culpă și continuă cercetările în vederea stabilirii tuturor cauzelor și împrejurărilor în care a avut loc evenimentul.",
        "label": "Banat"
    },
    {
        "title": "Opriți de poliție, prinși cu droguri!",
        "text": "Polițiștii din Oțelu Roșu au pornit investigația după întâlnirea de sâmbătă seara cu trei tineri și două pachete suspecte de țigări.\n\nSâmbătă seara, la 22.20, trei tineri cu vârste între 18 și 22 de ani au fost trași pe dreapta în Oțelu Roșu. După câteva vorbe, polițiștii au efectuat un control corporal și au găsit două pachete de țigări cu materie vegetală psihoactivă. Conducătorul auto a trecut cu brio testele de alcoolemie și substanțe psihoactive, cu rezultate negative la amândouă.\n\nDrogurile au fost ridicate de polițiști în vederea continuării cercetărilor.",
        "label": "Banat"
    },
    {
        "title": "Impozitele și taxele locale împart PNL Moldova Nouă .",
        "text": "Votarea proiectului referitor la impozitele și taxele locale în ședința din 27-11-2015, proiect care a trecut cu ajutorul a 4 consilieri PNL, agită în prag de sărbători organizația locală, organizație împărțită acum în trei ,,bisericuțe,, : liberalii vechi , PDL-iștii veniți prin fuziune și noii PNL-iști veniți cu Torma. Proiectul privind impozitele și taxele locale a fost doar stropul care a umplut paharul ,Draga Popa fiind una din vocile puternice din PNL și un contestatar pe față al fostului viceprimar Sporea Ghiță care, de altfel, este unul dintre liberalii ce au votat noile taxe și impozite .Greu de crezut că acest proiect nu a fost discutat și votat în BPL al PNL-ului pentru că, un proiect de mare anvergură locală nu se lasă la discreția consilierilor, iar când printre consilierii care au ridicat mâna se află și Sporea, pe care oamenii îl știu de opozant al actualului primar Lupu Matei, nu poți să nu fii de acord cu Draga Popa când le cere demisia. Draga Popa știe ce spune și mai știe că acești consilieri nu ar fi votat cu PSD-ul fără acordul lui Torma, și, practic și Torma este invitat să-și dea demisia.Contactată telefonic pentru un punct de vedere referitor la demisia consilierilor ,aceasta a refuzat să comenteze pentru Cărășanul acest subiect.\n\nCare este liantul celor trei grupuri menționate mai sus și datorită căruia nu se războiesc pe față liberalii în Moldova Nouă?…AQUACARAȘ și ACVABANAT se cheamă minunea de lipici fermecat care îi ține legați pe liberali,fiind locurile de muncă pentru Bâcleșanu Cătălin, Bebe Popa, Bencze L.,Bălășoiu F., Iliuță Chisăliță …fiecare cu grupul lui. Să te ții, frate, când va cădea conducerea liberală de la AQUACARAȘ și când domnii mai sus menționați vor face politică liberală ,fără frica de a pierde locul de muncă…măcel va fi…\n\nUn alt aspect, care deja deranjează liberalii vechi cât și PDL-iștii veniți prin fuziune, este atât viitoarea listă de consilieri locali cât și funcțiile din deconcentrate. Dacă până la un moment dat pentru postul de director al Liceului Tehnologic era vehiculat numele doamnei Draga Popa, care a mai condus această instituție, iată că acum deja se fac altfel cărțile și doamna Draga s-ar putea să nu mai prindă nicio funcție iar locul în consiliu să fie undeva la coadă. De ce am insistat pe Draga Popa? Pentru că, dintre toți liberalii, ea este în acest moment cea mai vizibilă și, probabil, va fi cea mai afectată din motivele menționate mai sus, cât și din faptul că la PNL Moldova Nouă nu sunt tolerate persoanele cu multă personalitate. Și în vremea lui Chisăliță a fost un opozant intern destul de incomod. Mladen Novicici, decanul de vârstă al Consiliului Local, nu mai este de dorit să apară pe un loc eligibil. De altfel, și dumnealui dorește o retragere din politic. Bencze, un alt om cu personalitate mare și greu de condus, nu va mai fi pe un loc eligibil, mai ales că între Torma și Bencze sunt neînțelegeri vechi… și nu se uită ușor. \n\n Iată doar 2 dintre consilierii care nu vor mai prinde consiliul local .Noile criterii de integritate, pe care PNL-ul le va promova în cursul lunii decembrie, vor mai elimina o parte din consilierii locali pe care îi are acum PNL-ul ,aceste criterii eliminând traseiștii, persoanele cu dosare penale ,pe cei care gestionează contracte cu statul sau nepotismul, lucru bun la prima vedere dar,care va subția rău PNL-ul.De fapt, ce se întâmplă azi în PNL la Moldova Nouă, se întâmplă la nivel național ,foștii PDL-iști fiind eliminați pe rând din PNL.\n\nSă auzim de bine .",
        "label": "Banat"
    },
    {
        "title": "Accident în lanț la Timișoara pe un bulevard intens circulat. O femeie a ajuns la spital",
        "text": "Patru autoturisme au fost implicate, vineri după-amiază, într-un accident rutier. Evenimentul s-a petrecut pe bulevardul Michelangelo.\n\nPotrivit polițiștilor, o șoferiță în vârstă de 56 de ani conducea un autoturism pe bulevardul Michelangelo, dinspre strada I.C. Brătianu înspre strada Cluj. La un moment dat ar fi intrat în coliziune cu o mașină care circula regulamentar în fața sa, condusă de o femeie de 41 de ani.\n\nÎn urma impactului, autoturismul condus de femeia de 41 de ani a fost proiectat într-un altul, care, la rândul său, a intrat în cel din fața sa. Femeia de 41 de ani a fost rănită și transportată la spital. Niciun șofer nu a consumat alcool, potrivit rezultatelor furnizate de aparatul etilotest.\n\nPolițiștii au întocmit dosar penal pentru vătămare corporală din culpă.",
        "label": "Banat"
    },
    {
        "title": "Vama Naidăș, blocată 20 de minute pentru 3 pateuri și o pungă de pufuleți!!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Primăria Reșița strânge cureaua cheltuielilor și își mătură singură străzile!",
        "text": "Pentru a face economii la bugetul local, administrația reșițeană preia partea de salubritate stradală, serviciu care, la acest moment, este externalizat.\n\nPrimăria Reșița urmează să preia activitatea de curățenie a străzilor din oraș. Acest lucru se va întâmpla de anul viitor, începând cu luna februarie, 31 ianuarie fiind data la care se încheie contractul cu societatea Brantner, cea care se ocupă în prezent de partea de salubritate stradală.\n\nDecizia vine în urma unei analize interne, care a arătat că gestionarea directă a serviciilor de curățenie poate aduce multiple beneficii, atât din punct de vedere financiar, cât și al eficienței operațiunilor. De partea de salubritate stradală se va ocupa Direcția pentru Întreținerea și Repararea Patrimoniului Consiliului Local Reșița.\n\n„Direcția de Întreținere va prelua, pe lângă activitățile deja existente, precum spații verzi, drumuri, administrație cimitire, construcții civile, iluminat public și deszăpezire, și partea de salubritate stradală. Am constatat nu că lucrurile nu ar fi bune, ci că au devenit prea scumpe. Adică dacă facem în regie proprie acest serviciu, ieșim mai ieftin. Dacă acum plătim pentru acest serviciu externalizat 350.000 de lei pe lună, plus TVA, noi o să cheltuim undeva la 150.000 de lei pe lună, deci o să avem o economie de 200.000, asta înseamnă undeva la vreo 500.000 de euro pe an economie. Și pe lângă economie, o să facem măturatul stradal «în casă», cu o calitate și o frecvență mult mai bună, astfel încât cetățenii orașului să se bucure de o curățenie exemplară”, a declarat Daniel Călin, noul viceprimar al Reșiței (foto).\n\nÎn perioada următoare Direcția pentru Întreținerea și Repararea Patrimoniului Consiliului Local Reșița se va dota cu toate utilajele necesare, în vederea obținerii autorizației necesare pentru prestarea serviciilor de salubritate stradală, și va face și angajări.\n\n„În ultima ședință de Consiliu Local am avut o rectificare bugetară în care s-a aprobat achiziția a două utilaje de măturat stradal. De asemenea, vom mai cumpăra două mașini pentru spălarea asfaltului, cu perii mecanice, și alte trei utilaje mai mici cu perii, pentru curățarea zonelor pietonale. Vom căuta și persoane care să asigure curățenia în oraș. Circa 30 de persoane, bărbați și femei, vor fi angajate în cadrul Direcției de Întreținere”, a mai precizat Călin.",
        "label": "Banat"
    },
    {
        "title": "Flori, coronițe și candele în magazinul Horticultura din Cimitirul Calea Șagului",
        "text": "Societatea Horticultura a aprovizionat magazinul din Cimitirul Calea Șagului cu flori, coronițe și candele, de Ziua Morților.\n\nHorticultura anunță că, în această săptămână, a aprovizionat magazinul din Cimitirul Calea Șagului. Așadar, timișorenii pot cumpăra crizanteme la ghiveci, coronițe naturale și artificiale, precum și candele, în preajma Zilei Morților.\n\n„Oferta noastră include: crizanteme la ghiveci: 15 lei – 45 lei; coronițe naturale de brad: 50 lei; coronițe artificiale din plastic: 23 lei – 80 lei; buchet artificial trandafiri: 18 lei; candele: 3 lei – 20 lei; rezerve candele: 3 lei (9 ore) – 6 lei (22 ore); brichete: 2 lei – 8 lei”, a informat Horticultura.\n\nDe asemenea, de luni, 28 octombrie, astfel de produse se vor găsi și în Cimitirul Rusu Șirianu.",
        "label": "Banat"
    },
    {
        "title": "SI BIBLIA RECOMANDA VINUL!",
        "text": "Vinul era folosit ca antiseptic pentru curatirea ranilor, iar ca anestezic, provoca somnul si inlatura durerea. La masa, imbunatateste digestia si pofta de mancare. Preotii-tamaduitori il foloseau ca stimulant pentru inimile slabe, pentru a intari bataile inimii, a alunga durerile de anghina si pentru imbunatatirea respiratiei. Inainte de aparitia medicamentelor, oamenii il foloseau ca tranchilizant natural.\n\nMedicina moderna foloseste cel mai comun dezinfectant – alcoolul. Vinul era folosit ca cel mai puternic dezinfectant. Testele de astazi atesta ca vinul ucide microbii de holera intr-un interval de 30 de secunde pana la 10 minute. Bacteriile E. coli mor intre 30 și 60 de minute, iar germenii de febra tifoida mor in 5 minute pana la 4 ore. Multa vreme, cercetatorii au crezut ca ceea ce omoara bacteriile este alcoolul, insa, chiar si fara alcool, vinul continua sa ucida microbii.\n\nIn 1950 un cercetator francez a descoperit ca vinul are puteri vindecatoare asemanatoare cu cele ale penicilinei. Chiar si diluat cu apa, in proportie de patru la unu, vinul are aceeasi potenta, in 15 minute, ca si 5 unitati de penicilina per milimetru. Dintre toate sucurile testate, sucul de mere proaspat stoarse, sucul de struguri si vinul au fost cele mai puternice.\n\nBeneficiile vinului – ucide virusi, pe care unele antibiotice nu ii pot atinge\n\nAlte teste au demonstrat ca vinul si sucul proaspat de struguri sunt mai bune decat unele antibiotice. In 1970 testele au aratat ca niciunul dintre virusii testati nu a supravietuit 24 de ore contactului cu extrasul de struguri. Sucul de struguri si vinul rosu au dovedit puternice activitati antivirale contra poliovirusului, virusului herpes simplex, virusului care provoaca meningita, febra si diareea si virusilor de gripa. Vinul rosu s-a dovedit a fi mai antiviral decat sucul de struguri.\n\nTestele au aratat ca vinul omoara invariabil salmonella, stafilococii si bacteriile E Coli si elimina aproape complet riscul de hepatita de pe urma consumului de stridii contaminate. Tot vinul, fie rosu sau alb, a salvat nenumarate vieti in timpul epidemiei de holera din Paris, la sfarsitul secolului 19. Un medic francez, observand ca bautorii de vin aveau o rezistenta mai mare la virusul holerei, a sfatuit publicul sa amestece vin in apa. Stiinta a demonstrat mai tarziu ca vinul omoara virusul holerei. Astfel, mamele au inceput sa inmoaie pestii si fructele in vin, pentru a omora bacteriile din ele.\n\nBeneficiile vinului – consumul a 2-3 pahare de zi pe vin scade riscul bolilor de inima\n\nVinul rosu, ca si vinul alb, stimuleaza colesterolul bun, care topeste grasimea nociva de pe peretii arterelor si o transporta in ficat, unde este descompusa si eliminata din corp. Vinul rosu contine, in plus, o substanta anticoagulanta, numita resveratrol, care impiedica formarea cheagurilor de sange. Cercetarile au demonstrat ca riscul bolilor de inima scade la 2-3 pahare de vin consumate zilnic. Un studiu a aratat ca bautorii a 2 pahare pe zi riscau cu 40% mai putin decat non-bautorii sa fie internati pentru atac de cord. Mare grija insa, mai mult de 3 pahare pe zi creste riscul de a dezvolta cancer si alte boli grave cu pana la 50%.",
        "label": "Banat"
    },
    {
        "title": "Revine PDL pe scena politică ?",
        "text": "În urma evenimentelor mai mult ca sigur aripa dură și conservatoare a PDL-iștilor se va ‘’reloca’’ sub o altă umbrelă, poate pentru început PMP și ulterior PDL..rămâne de văzut. Multă vreme Caraș-ul a fost fieful Partidului Democrat și, cunoscând abilitățile lui Sorin Frunzăverde de a dezbina și conduce din umbră diferite alianțe, e foarte posibil ca tocmai acest aspect să conducă la blocarea lui politică prin aceste acțiuni ale DNA-ului. Actualul președinte al României vrea liniște politică și cred că și partenerii noștri americani s-au săturat de atâția ‘’sforari’’ în politică. Astăzi DNA-ul anchetează modul în care se presupune că s-ar fi făcut presiuni asupra primarilor în scopul de a obține mai multe voturi în turul doi al alegerilor prezidențiale. Să fim serioși…toți mai marii județelor au procedat la fel ,,vrei bani de la județ votează așa cum trebuie’’. Pentru România asta era o normalitate iar unde nu a fost normalitate au schimbat legea ca să fie totul legal pentru a conduce și a fi la putere. Populația și țara asta nu au contat pentru EI. Publicarea parțială a stenogramelor și conținutul lor politic te pune pe gânduri. Tocmai acolo unde PSD-ul a câștigat s-au purtat discuții pentru un sprijin în favoarea lui Klaus Johannis sau s-a mers la două ‘’capete’’. Prost exprimat dar asta e realitatea. Oamenii au devenit un fel de popice pe care le poți muta unde vrei și când vrei, nu se mai întamplă nimic natural și firesc. Vom avea un adevărat șoc când vom putea lectura stenogramele în totalitate…pentru că nu-i întâmplătoare apariția în stenograme a numelor anumitor primari….să fie un semn ?",
        "label": "Banat"
    },
    {
        "title": "Posibil furt de pe șantierul Ștrandului Termal din Timișoara",
        "text": "Un bărbat este suspectat că ar fi furat un utilaj de pe șantierul Ștrandului Termal din Timișoara. A fost prins de polițiștii locali transportând un malaxor.\n\nBărbatul a ajuns în vizorul agenților după ce a fost prins cu mai multe țevi de cupru pe care a recunoscut că le-a furat de pe șstrand. După o zi a mai fost prins cărând un utilaj.\n\n„Polițiștii locali din cadrul Serviciului Siguranță Publică, aflați în patrulare în cursul zilei de ieri, în jurul orei 10.00, au observat pe Strada I. Văcărescu, între Bdul Regele Carol I și T. Vladimirescu, un bărbat care împingea un cărucior de copil în care avea un obiect învelit în folie de plastic. Bărbatul în vârstă de 36 de ani, din județul Dolj, ducea în cărucior un malaxor electric în stare de funcționare, pe care a declarat că l-ar fi găsit în parcul de pe Bdul Vasile Pârvan, între Podul Michelangelo și Podul Mihai Viteazul. Pentru că acest aspect ridică semne de întrebare și pentru că existau suspiciuni că bunul ar fi sustras, cel în cauză a fost predat pentru continuarea cercetărilor polițiștilor de la Secția 1”, a transmis Poliția Locală.",
        "label": "Banat"
    },
    {
        "title": "Apropierea de tineri, prioritatea Teatrului de Vest din Reșița",
        "text": "Deși o mare parte dintre „vechii” actorii tineri nu mai fac parte din trupă, teatrul reșițean continuă să mizeze pe tinerețe.\n\nSosită la Reșița acum doi ani, actrița Alis Pelle a putut fi văzută în spectacole precum „A fost odată în 46”, „Aterizează stewardesele” sau „Viața e vis”. Nadina Cîmpianu a venit în primăvara anului trecut făcându-și debutul în spectacolul „Visul unei nopți de vară”, ulterior apărând în „Județul fără caiși” sau „Slugă la doi stăpâni”. Cele două actrițe însă nu mai fac parte din trupa teatrului reșițean. „Nu au fost angajate prin concurs ci prin angajare directă, cu contract la termen. Au avut contracte de muncă individuale, care se întâmplă să ajungă la termen”, a explicat managerul Florin Ionescu „despărțirea” de tinerele actrițe. Între timp, celor două li s-a adăugat și Claudiu Gabor, pe care spectatorii l-au putut vedea în „Viața e vis”, „Hamlet” sau „Floare de cactus”.\n\nDespărțirea de acești trei actori se adaugă plecărilor mai vechi sau mai noi ale altora. Ioana Dobrea, Rusalina Bona și Robert Danci nu mai fac parte din trupa teatrului reşiţean de mai bine de un an. Ionescu declară că au plecat cu acordul părților, fiind dorința lor de a nu mai fi la Teatrul de Vest. Lor li se adaugă Cezara Creţu, pe care spectatorii au văzut-o în spectacole precum „Contracţii”, „Dracula la pensie” sau „Don Quijote”. În luna septembrie, contractul său a încetat tot cu acordul părţilor. În prezent, din „vechea” gardă a actorilor tineri de la Teatrul de Vest, au mai rămas Alin Turcu și Alexandru Moldovan.\n\nDeși actorii tineri s-au împuținat la Teatrul de Vest, managerul susține că, pentru următorii patru ani, teatrul pe care îl conduce are ca prioritate majoră apropierea de publicul tânăr și încurajarea tinerilor talentați să intre în lumea teatrului. Ionescu s-a referit la ultima premieră a teatrului reșițean, posibilă în cadrul unui proiect AFCN, pentru care a fost organizată o selecție la nivel național. Pentru cele patru roluri, s-au înscris 31 de actori din țară, niciunul de la Teatrul de Vest. Doi dintre ei însă s-ar putea alătura trupei reșițene. În paralel, într-un alt proiect AFCN, au avut loc ateliere gratuite de actorie, scriere dramatică și critică teatrală. Datorită feedback-ului deosebit pe care l-au avut, acestea vor continua sub îndrumarea a trei cadre didactice de la facultatea de teatru din Timișoara.\n\n„Vrem ca segmentul educațional să câștige o pondere mult mai importantă. Pentru asta, vom avea nevoie de un suflu absolut nou. Este o altă orientare managerială pentru viitorul apropiat, determinată de apropierea pe care o dorim față de publicul tânăr. Totul se va constitui într-o trupă de juniori pe care vom putea să-i vedem și alături de actorii teatrului. Când regizorii care vor monta la Reșița vor avea nevoie de tineri, pentru figurație cu sau fără text, ori de personaje mai micuțe, tinerii noștri vor fi primii la care se va apela. Vrem să-i apropiem de scenă. Unii dintre ei poate vor dori o carieră pe scenă, pe care noi vrem s-o încurajăm”, a mai spus Ionescu.\n\nPentru perioada următoare, este anunțată o altă selecție națională pentru un nou spectacol la Reșița, selecție care deja a început și la care actorii teatrului reșițean vor merge direct în finală, dacă vor dori să participe. Regizorul Horia Suru va începe lucrul la spectacolul „Sub apă”, după textul reșițeanului Ionuț Vișan. Actor la Teatrul Mic și la teatrul din Ploiești, Ionuț Vișan debutează ca dramaturg acasă cu o dramă inspirată de o poveste reală petrecută la Lacul Secu. Premiera este preconizată pentru finalul lunii ianuarie.",
        "label": "Banat"
    },
    {
        "title": "Tânăr, reținut de procurorii din Timișoara pentru furt auto",
        "text": "Un tânăr a furat o mașină din localitatea Satchinez din Timiș. A fost prins, cinci zile mai târziu, iar procurorii Parchetului de pe lângă Judecătoria Timișoara a decis să îl rețină.\n\nPolițiștii timișeni au fost sesizați în 15 mai că în timpul nopții s-a furat o mașină. Au început imediat căutările și au reșit să dea de urma hoțului.\n\n„În urma investigațiilor efectuate, la data de 20.05.2024, polițiștii au reușit depistarea si identificarea persoanei bănuite de comiterea faptei, respectiv un tânăr, în vârstă de 28 de ani. Totodată, în urma verificărilor efectuate, polițiștii au stabilit faptul că, tânărul ar fi sustras autoturismul pe care l-a condus pe drumurile publice având dreptul de a conduce suspendat”, a transmis IPJ Timiș.\n\nÎn urma probatoriului, tânărul a fost reținut pentru o perioadă de 24 de ore, pentru furt în scop de folosință, precum și conducerea pe drumurile publice a unui vehicul având dreptul de a conduce suspendat, fiind introdus în Centrul de Reținere și Arestare Preventivă din cadrul I.P.J. Timiș.",
        "label": "Banat"
    },
    {
        "title": "Poliția Animalelor sare în ajutorul cailor din Bocșa!",
        "text": "Caii de la Bocșa sunt ținuți ca vai de ei! Nu au nici adăpost, nici ajutor medical.\n\nTimp de opt zile, între 1 și 8 august, polițiștii de la Protecția Animalelor Caraș-Severin împreună cu cei ai Poliției Orașului Bocșa au verificat deținătorii de cai din oraș. Au găsit ceea ce era de așteptat: cai pentru care nu exista adăpost, asistență medical și luați fără acte. La 29 de persoane!\n\nSancțiunile aplicate sunt în valoare totală de 4200 de lei, conform declarației transmisă de Inspectoratul de Poliție Județean Caraș-Severin: „Polițiștii au identificat 29 de persoane care dețineau cabaline cărora nu le asigurau un adăpost corespunzător și asistență medicală și pe care le-au achiziționat fără documentele prevăzute de legislația sanitară veterinară în vigoare. Pentru neregulile constatate, polițiștii au aplicat 29 de sancțiuni contravenționale pentru nerespectarea prevederilor Legii nr. 205/2004 privind protecția animalelor și H.G. nr. 984/2005 privind stabilirea și sancționarea contravențiilor la normele sanitare veterinare și pentru siguranța alimentelor, în valoare de 4200 de lei”.",
        "label": "Banat"
    },
    {
        "title": "Se reface Pasarela Îndrăgostiților din Timișoara",
        "text": "În urma unei investiții de aproape două milioane de euro, Pasarela Îndrăgostiților din Timișoara va fi refăcută de către primărie.\n\nÎn această săptămână, primarul Dominic Fritz a semnat contractul pentru proiectarea tehnică și execuția lucrărilor de refacere a Pasarelei Îndrăgostiților. Pasarela situată în Parcul Copiilor va fi complet demolată și înlocuită cu un pod pietonal și velo modern, mai larg, care va include rampe de acces pentru persoanele cu mobilitate redusă, iluminat arhitectural și spații verzi.\n\n„Motivul pentru care am închis pasarela este siguranța timișorenilor care traversează pe acolo. Pasarela este extrem de degradată și de aceea construim de la zero una nouă, care ia în considerare nevoile celor care o vor utiliza, fie că sunt mame cu cărucior, persoane în scaun cu rotile, bicicliști sau persoane cu mobilitate redusă. Le mulțumesc pentru înțelegere și răbdare celor care traversau pe acolo”, a afirmat primarul Dominic Fritz.\n\nPasarela actuală, construită în anul 1949, se află într-o stare avansată de degradare, având infiltrații la nivelul structurii de rezistență, ceea ce a impus închiderea ei. Noul pod va fi construit din beton armat, cu o lungime de 52 de metri și o lățime de 5 metri.\n\n„Accesul pe pod va fi asigurat prin rampe concepute special pentru persoanele cu mobilitate redusă, iar bicicliștii vor avea rampe dedicate, adiacente treptelor pentru pietoni. Spațiile verzi vor completa rampele intercalate, iar pe ambele maluri ale Begăi vor fi create puncte de belvedere, unde cei care folosesc podul se vor putea relaxa și bucura de priveliște. Iluminatul arhitectural va fi realizat prin benzi LED moderne, integrate atât pe pasarelă, cât și pe rampe”, a informat Primăria Timișoara.\n\nÎn plus, Primăria Timișoara, împreună cu firma contractată, va elabora o soluție pentru păstrarea lacătelor de pe vechea pasarelă, simboluri importante pentru comunitate.\n\nValoarea contractului de proiectare și execuție este de 7,7 milioane de lei, fără TVA. Proiectul a fost atribuit asocierii CARDINAL D.P. CONSTRUCT (lider) și CAM PROIECT, care a oferit cea mai bună soluție din punct de vedere calitate-preț. Durata totală a investiției este estimată la 11 luni, dintre care trei luni pentru proiectare și opt luni pentru execuția lucrărilor.",
        "label": "Banat"
    },
    {
        "title": "Căminul cultural din Ocna de Fier, în reabilitare!",
        "text": "Cu finanțare europeană, clădirea construită în urmă cu aproape 60 de ani va trece printr-un amplu proces de reabilitare și modernizare.\n\nÎncepe șantierul la căminul cultural din Ocna de Fier. Clădirea construită în 1965 intră într-un amplu proces de reabilitare și eficientizare energetică, după ce administrația locală a obținut o finanțare europeană prin Programul Național de Redresare și Reziliență. Amplasamentul a fost predat constructorului, care va avea de efectuat lucrări atât la exterior, cât și la interior.\n\n„Proiectul de modernizare a căminului cultural cuprinde lucrări la acoperiș, fațadă, schimbare instalații electrice, zugrăveli, dar și lucrări ce țin de eficientizarea energetică a clădirii. Este un proiect pe care îl facem cu fonduri externe, astfel că bugetul local nu va fi afectat”, a spus primarul comunei Ocna de Fier, Petru Petrișor Panescu.",
        "label": "Banat"
    },
    {
        "title": "Nicio tâlhărie pe străzile din Caraș-Severin!",
        "text": "Ciprian Lăzărescu, comandantul Poliției din Caraș-Severin, n-a raportat nicio faptă de mare violență pe raza județului!\n\nÎn acest an, s-au înregistrat scăderi semnificative la infracțiunile stradale (de la 386 anul trecut, la 83 în 2024), dar și la infracțiuni contra patrimoniului (de la 304 la 268). De asemenea, s-au comis mai puține furturi, 115 față de 140. De remarcat că nu s-a consemnat nici măcar o tâlhărie. Au scăzut și înșelăciunile, de la 30 la 26, iar distrugerile, de la 103 la 96. Se adaugă delictele silvice, de la 156, anul trecut, la 84, anul acesta.\n\nE remarcat un trend descrescător și la regimul rutier, ceea ce înseamnă că, scade numărul persoanelor decedate de la 11 la 9, răniții grav de la 26 la 23, dar și numărul accidentelor de la 33 la 24.\n\nScade și numărul infracțiunilor contra vieții, de la 9 la 6, al uciderilor din culpă, de la 9 la 5. Numărul amenințărilor scade și el de 183 la 175 și, nu în ultimul rând, cazurile de violență domestică scad și ele de la 244 la 197.\n\nÎn schimb a crescut criminalitatea în mediul rural, cu număr de 5 infracțiuni, infracțiunile de lovire sau alte violențe cresc de la 197 la 201, infracțiunile contra integrității corporale cresc de la 681 la 683, criminalitatea economico-financiară cu număr de 91. Cel mai îngrijorător număr îl reprezintă infracțiunea de evaziune fiscală, care crește de la 6 la 59.\n\n„Consider că rezultatele obținute de IPJ Caraș-Severin sunt bune și foarte bune.”, a concluzionat Ciprian Lăzărescu, șeful Poliției din Caraș-Severin.\n\nPreședintele ATOP Caraș-Severin, Lucian Voina, întărește concluziile inspectorului-șef: „Deși s-au înregistrat creșteri la unele infracțiuni din categoria contra persoanei și contra patrimoniului, nu au fost înregistrate fapte de violență mare în spațiul public și nu avem grupări infracționale care să genereze conflicte stradale.”",
        "label": "Banat"
    },
    {
        "title": "BILANT COVID-19: 9.272 de cazuri noi de persoane infectate cu COVI-19, 160 de decese!Caras-Severin 85 de persoane infectate cu COVI-19!Timis 311!",
        "text": "Grupul de Comunicare Strategică comunica ,până astăzi, 20 noiembrie, pe teritoriul României, au fost confirmate 403.123 de cazuri de persoane infectate cu noul coronavirus (COVID – 19).278.676 de pacienți au fost declarați vindecați\n\n În urma testelor efectuate la nivel național, față de ultima raportare, au fost înregistrate 9.272 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\nÎn intervalul 19.11.2020 (10:00) – 20.11.2020 (10:00) au fost raportate 160 de decese (104 bărbați și 56 femei), ale unor pacienți infectați cu noul coronavirus, internați în spitalele Alba, Arad, Argeș, Bacău, Bihor, Bistrița-Năsăud, Botoșani, Brăila, Brașov, Călărași, Caraș-Severin, Constanța, Dâmbovița, Dolj, Galați, Giurgiu, Gorj, Harghita, Hunedoara, Iași, Maramureș, Mehedinți, Mureș, Neamț, Olt, Prahova, Satu Mare, Sibiu, Suceava, Teleorman, Timiș, Tulcea, Vâlcea, Vaslui, Vrancea, Ilfov și Municipiul București.\n\nDintre acestea, 8 decese au fost înregistrate la categoria de vârstă 40-49 de ani, 15 decese la categoria de vârstă 50-59 de ani, 38 decese la categoria de vârstă 60-69 ani, 64 decese la categoria de vârstă 70-79 ani și 35 decese la categoria de peste 80 de ani.\n\n151 dintre decesele înregistrate sunt ale unor pacienți care au prezentat comorbidități, 2 pacienți decedați nu au prezentat comorbidități, iar pentru 7 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 13.548. Dintre acestea, 1.139 sunt internate la ATI.\n\nPână la această dată, la nivel național, au fost prelucrate 3.844.732 teste. Dintre acestea, 36.453 au fost efectuate în ultimele 24 de ore, 21.299 în baza definiției de caz și a protocolului medical și 15.154 la cerere.\n\nPe teritoriul României, 46.568 de persoane confirmate cu infecție cu noul coronavirus sunt în izolare la domiciliu, iar 13.628 de persoane se află în izolare instituționalizată. De asemenea, 77.496 de persoane se află în carantină la domiciliu, iar în carantină instituționalizată se află 17 persoane.\n\nÎn ultimele 24 de ore, au fost înregistrate 5.275 de apeluri la numărul unic de urgență 112 și 683 la linia TELVERDE (0800 800 358), deschisă special pentru informarea cetățenilor.\n\nCa urmare a încălcării prevederilor Legii nr. 55/2020 privind unele măsuri pentru prevenirea și combaterea efectelor pandemiei de COVID-19, polițiștii și jandarmii au aplicat, în ziua de 19 noiembrie a.c., 7.645 de sancţiuni contravenţionale, în valoare de 1.155.005 lei.\n\nDe asemenea, prin structurile abilitate ale Poliției, au fost constatate, ieri, 2 infracțiuni pentru zădărnicirea combaterii bolilor, faptă prevăzută și pedepsită de art. 352 Cod Penal.\n\nReamintim cetățenilor că Ministerul Afacerilor Interne a operaționalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecție sanitară.",
        "label": "Banat"
    },
    {
        "title": "Alegeri locale turul 2 !Sunt chemaţi la urne alegătorii din trei localităţi din judeţele Bistriţa-Năsăud, Timiş şi Teleorman, in Caras-Severin, la Moldova Nouă alegerile au fost suspendate!",
        "text": "Turul doi al alegerilor locale este organizat, duminică, în localităţile Rebra – judeţul Bistriţa Năsud, Orţişoara – judeţul Timiş, Balaci – judeţul Teleorman,in Caras-Severin la Moldova Noua alegerile au fost suspendate.\n\nÎn aceste localităţi nu a putut fi stabilit câştigătorul, întrucât doi candidaţi au obţinut acelaşi număr de voturi, iar Biroul Electoral Central a decis organizarea celui de-al doilea tur de scrutin.\n\nÎn localitatea din judeţul Timiş, candidatul PSD Aleodor Sobolu şi candidatul PMP Lucian Ivănescu au obţinut, la alegerile locale din 27 septembrie, acelaşi număr de voturi, respectiv 604.\n\nCeilalţi candidaţi de la Orţişoara au obţinut: Marius Rediş (PNL) – 388, Nicolae Valentin Baniciu (Partidul Puterii Umaniste) – 187, Bianca Pascaru (USR PLUS) – 146, Ciprian Ioan Sâtea (Pro Romania) – 24.\n\nÎn localitatea Rebra, din judeţul Bistrişa-Năsăud, sunt aşteptaţi la urne 2.094 alegători. Aceştia au de ales între actualul primar, Stefan Danci, din partea „Aliantei pentru Rebra” (PSD-ALDE-Pro Romania) şi Daniel Nastuţa (PNL).\n\nDe asemenea, în judeţul Teleorman, la Balaci, localnicii trebuie să aleagă între Calotă Ilie (PNL) şi Tronaru Costel Ovidiu (PSD).\n\nÎn judeţul Caraş-Severin, la Moldova Nouă, a câştigat alegerile, în 27 septembrie, Adrian Torma, primarul în funcţie. Biroul Electoral Central a anulat rezultatul alegerilor şi a dispus reluarea scrutinului electoral pe 11 octombrie, după ce candidatura lui Torma a fost declarată nulă, pentru că Biroul Electoral de circumscripţie Moldova Nouă i-a admis candidatura din partea PSD-Pro România, deşi Tribunalul Caraş Severin i-a respins candidatura pentru că nu avea semnătura liderilor locali ai celor două partide, aşa cum impune legea.\n\n Adrian Constantin Torma a fost votat de 48,42% dintre cei care s-au prezentat la urne.\n\n Ulterior, Adrian Torma şi PSD Caraş-Severin au obţinut în instanţă, la Curtea de Apel Timişoara, suspendarea Hotărârii BEC prin care fuseseră anulate alegerile pentru funcţia de primar al oraşului Moldova Nouă şi candidatura lui Adrian Torma. Decizia Curţii de Apel Timişoara putea fi contestată în termen de cinci zile.",
        "label": "Banat"
    },
    {
        "title": "Ciprian Măceșanu, învestit primar la Ticvaniu Mare",
        "text": "Edilul a recâștigat Primăria Ticvaniu Mare în urma alegerilor din 9 iunie, iar de două zile și-a luat în primire cel de-al doilea mandat.\n\nCeremonia de reînvestire în funcția de primar a lui Ciprian Măceșanu a avut loc vineri. Tot atunci au depus jurământul și noii aleși locali ai comunei Ticvaniu Mare, despre care Ciprian Măceșanu și-a exprimat convingerea că vor fi alături de el în demersul său de dezvoltare a comunei.\n\n„Reînvestirea mea în funcția de primar al comunei Ticvaniu Mare este o onoare imensă și o responsabilitate pe care o asum cu dedicare totală. De-a lungul timpului, am avut privilegiul de a lucra alături de o echipă de consilieri locali dedicați, oameni deosebiți care m-au sprijinit la fiecare pas și în fiecare proiect important. Le sunt profund recunoscător pentru angajamentul lor neobosit și pentru implicarea continuă în îmbunătățirea vieții fiecărui locuitor al comunei noastre”, a spus Ciprian Măceșanu.\n\nMăceșanu a mai precizat că va avea mereu ușa deschisă pentru oamenii din comunitatea sa, și pentru consilierii aleși în mandatul 2004-2008.\n\n„Aș dori să le adresez mulțumiri speciale și consilierilor care sunt alături de noi în prezent, alături de care sunt convins că vom continua toate proiectele de dezvoltare pentru comunitatea noastră. Voi fi mereu aici pentru oamenii din comunitatea noastră, cu ușa deschisă și cu disponibilitate pentru a găsi împreună soluții la provocările care pot apărea. Viitorul comunei noastre îl construim împreună, pas cu pas, iar acest nou mandat este despre progres, unitate și prosperitate pentru fiecare dintre voi”, a subliniat primarul comunei Ticvaniu Mare.",
        "label": "Banat"
    },
    {
        "title": "DRDP Timișoara, pregătită pentru iarnă",
        "text": "Pe drumurile naționale și autostrăzile din vestul țării a fost montată semnalizarea specifică sezonului rece. DRDP Timișoara anunță că este pregătită pentru iarnă.\n\nÎn bazele de iarnă sunt depozitate peste 16.500 de tone de sare și clorură de calciu, stocuri care se vor suplimenta pe parcurs. Firmele prestatoare au peste 500 de utilaje necesare activității de deszăpezire, la care se adaugă alte 110 utilaje ale DRDP Timișoara.\n\n„DRDP Timișoara este pregătită pentru sezonul de iarnă 2024 – 2025. Se montează semnalizarea specifică iernii și au fost semnate contracte cu prestatori pentru toate drumurile naționale și autostrăzile pe care le avem în administrare, pentru perioada 1 noiembrie 2024 – 31 martie 2025”, transmite Direcția de Drumuri și Poduri Timișoara.\n\nDRDP Timișoara administrează o rețea de drumuri naționale în lungime de 1.822 de kilometric și 291 de kilometri de autostrăzi în județele Timiș, Caraș-Severin, Arad, Hunedoara, Alba și Gorj.",
        "label": "Banat"
    },
    {
        "title": "ALERTĂ MAXIMĂ: Două fete DISPĂRUTE fără urmă în Reșița! Poliția în ALERTĂ, fiecare secundă contează!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Târnova are primar liberal! Walter Florea a depus jurământul",
        "text": "După ce ani la rând comuna a fost condusă de social-democratul Petru Fara, alegerile din iunie au fost câștigate de liberalul Walter Florea.\n\n„Jur să respect Constituția și legile țării și să fac, cu bună-credință, tot ceea ce stă în puterile și priceperea mea pentru binele locuitorilor comunei. Așa să-mi ajute Dumnezeu!”, au fost cuvintele rostite de noul primar al comunei Târnova, Walter Florea, și consilierii locali, la ceremonia de constituire a Consiliului Local, care s-a desfășurat ieri, în prezența staff-ului liberal cărășean, printre care numărându-se și deputații Dumitru Rujan și Jaro Marșalic, care candidează pentru noi mandate de parlamentari la alegerile din decembrie.\n\nWalter Florea este, începând de ieri, noul primar al comunei Târnova. În cadrul ceremoniei de învestire, noul primar le-a mulțumit celor care în iunie i-au dat votul de încredere, asigurându-i, totodată, de implicarea sa totală în dezvoltarea comunei.\n\n„Doresc ca pe această cale să mulțumesc tuturor celor care m-au votat și îmi iau angajamentul față de toți cetățenii comunei că voi face tot ceea ce ține de mine pentru ca locuitorii satelor Târnova și Bratova să simtă că au primar”, a spus Florea.\n\nNoul Consiliu Local Târnova se prezintă astfel: 4 consilieri PNL, 1 USL, 3 Forța Dreptei și 3 PSD, cu mențiunea că ieri au depus jurământul, alături de noul primar, doar 10 consilieri. Mandatul unui consilier de la PSD nefiind validat.\n\n„La început de mandat îmi doresc și sper la o bună colaborare și cu ceilalți aleși locali și am speranța că împreună vom putem lua deciziile cele mai bune în ceea ce privește comunitatea noastră”, a mai precizat noul primar al comunei Târnova.",
        "label": "Banat"
    },
    {
        "title": "România nu este trambulina mesajelor antieuropene și proruse ale premierului Viktor Orban",
        "text": "„Întinde-te doar cât îți permite pătura”, spune un proverb de origine maghiară. În mod normal, acesta ar trebui să fie cunoscut și de către liderii maghiari, care vin an de an în România, pentru a participa la diferite evenimente organizate la Băile Tușnad. Doar că, în ultima perioadă, și mai ales în aceste zile, înțelepciunea proverbială maghiară a cam lipsit din tipul de comportament politic pe care ar trebui să-l aibă aceștia când sunt oaspeți pe teritoriul unui alt stat.\n\nVoi fi foarte clar și tranșant în privința comunicării politice naționaliste din zilele acestea ale liderilor unguri: România nu este o trambulină pentru mesajele antieuropene și proruse, nici ale premierului Viktor Orban, nici ale membrilor guvernului ungar. Dacă aceștia doresc să critice acțiunile comune ale UE și NATO și să facă previziuni legate de agresiunea la care este supusă Ucraina din partea Rusiei, atunci să o facă de pe teritoriul Ungariei, unde au libertatea de a spune ce vor. În interiorul unui alt stat, astfel de mesaje sunt inadecvate.\n\nNu avem nevoie ca acestea să se amestece toxic, în spațiul public românesc, cu angajamentele și pozițiile noastre clare în favoarea consolidării și susținerii proiectului european. Să spui că UE a pierdut războiul este absolut inutil, superficial și necredibil, mai ales când vorbești de pe poziția complicată de stat izolat politic în UE. Înțelepciunea proverbială maghiară poate fi utilă, dar cea politică lasă de dorit.\n\nÎn plus, vreau să atrag atenția că un alt aspect devine îngrijorător și nu-l putem tolera: transformarea sportului, în zonele cu minoritate maghiară, în instrument de promovare a autonomiei pe criterii etnice. În loc ca sportul să promoveze competiția, unitatea și o bună înțelegere între maghiari și români, a ajuns să derapeze către anumite scopuri politice. Se vede rău, ca și cum trebuie mulțumiți diverși oficiali unguri cu orice preț, atunci când vin în România. Cred că se impune la nivelul Coaliției o clarificare urgentă a acestui mod de a gestiona activitatea sportivă. Este inacceptabil ca el să fie denaturat de la adevărata sa misiune, chiar sub ochii noștri și a autorităților române.\n\nAceste momente, oarecum penibile și provocatoare, trebuie să dispară. Relațiile oficiale diplomatice care se construiesc între România și Ungaria nu trebuie alterate sub nicio formă de tot felul de provocări politice.\n\nReamintesc oricui mai are îndoieli că autonomia pe criterii etnice este inacceptabilă, contrară Constituției, iar unitatea și indivizibilitatea țării sunt sfinte.",
        "label": "Banat"
    },
    {
        "title": "Liberalii nu vor ca Nicolae Ciucă să fie premierul viitorului guvern!Cîțu favorit!",
        "text": "Cîțu, PREMIER! Iohannis ia în calcul numirea sa. E favorit în cursa pentru Guvern Biroul Politic Naţional al PNL se va reuni miercuri, începând cu ora 18.00 în sistem de videoconferinţă, potrivit unui anunţ al partidului. Liberalii urmează să valideze propunerea de premier în viitorul Executiv care se va forma în jurul PNL, alături de USR-PLUS şi UDMR.\n\nPână la acest moment, destule şanse de a fi nominalizat pentru şefia noului Executiv le avea actualul premier interimar Nicolae Ciucă, potrivit surselor liberale. Dar conform datelor de ultimă oră, Klaus Iohannis ia în calcul numirea lui Florin Cîțu în funcția de premier în urma întâlnirii avute cu acesta din urmă.Ludovic Orban, președintele PNL, vrea ca Florin Cîțu să fie candidatura oficială de premier PNL înaintată președintelui Klaus Iohannis și va supune această propunere la vot în ședința din această seară a conducerii liberalilor.",
        "label": "Banat"
    },
    {
        "title": "Noi facilitati pentru copii cu autism!Tratamente stomatologice gratuite!",
        "text": "Autismul este o tulburare de dezvoltare, in cadrul careia copilul prezinta deficite vizibile pe urmatoarele arii: interactiunea sociala, comunicarea, comportamentul si interesele. De obicei intarzierile de dezvoltare apar inaintea varstei de trei ani, desi aceasta tulburare poate fi diagnosticata la orice varsta.\n\nAdrian Torma ,senator PSD de Caras-Severin ,a votat în Senatul României pentru adoptarea proiectului legislativ prin care copiii cu tulburări din spectrul autist să beneficieze de tratamente stomatologice GRATUITE.",
        "label": "Banat"
    },
    {
        "title": "Toamna la Gugulani, Ediția a XIV-a: Festivalul care aduce bucuria recoltelor în inima Caransebeșului!",
        "text": "Primăria Caransebeș vă invită cu drag la unul dintre cele mai așteptate evenimente ale toamnei, Festivalul „Toamna la Gugulani”, ajuns anul acesta la cea de-a XIV-a ediție! Între 3 și 6 octombrie, Piața Gugulanilor va fi locul unde tradiția și bogăția anotimpului se întâlnesc pentru a crea o atmosferă autentică, plină de culoare și voie bună. Festivalul aduce împreună producători locali care își expun cu mândrie roadele muncii lor de peste an – de la fructe și legume proaspete, până la produse tradiționale care îți vor aminti de gustul bun al copilăriei. Alături de aceste bunătăți, comercianții vor aduce o varietate de delicii care îți vor încânta simțurile. Pe scena din Piața Gugulanilor, vei putea savura dansuri și muzică populară, momente care vor răsuna în ritmuri pline de energie și voie bună, creând un spectacol autentic românesc. De la costumele tradiționale, la obiceiurile care încă dăinuie, „Toamna la Gugulani” este o celebrare a identității locale. Intrarea este liberă, iar organizatorii promit zile pline de bucurie, în care comunitatea își sărbătorește bogăția și unitatea. Fie că ești localnic sau doar în trecere, „Toamna la Gugulani” este evenimentul care aduce la un loc tradiția și modernitatea într-o atmosferă de neuitat!",
        "label": "Banat"
    },
    {
        "title": "Dezbatere publică la Timișoara despre dezvoltarea noilor cartiere pe fostele zone industriale",
        "text": "Primăria Timișoara vrea să se asigure că încă de la început, în noile cartiere, vor fi integrate rețele de străzi, utilități publice și spații verzi.\n\nPrimăria Timișoara invită cetățenii la o dezbatere publică dedicată procedurilor de restructurare urbană a terenurilor care necesită respectarea prevederilor din Planul Urbanistic General al Municipiului Timișoara și din Regulamentul Local de Urbanism aferent. De asemenea, va fi discutat și regulamentul de organizare și funcționare a Comisiei de Negociere pentru Restructurare Urbană (C.N.R.U.) din cadrul primăriei.\n\n„Prin acest regulament de restructurare urbană, Primăria urmărește să se asigure că în noile cartiere vor fi integrate, de la început, rețele de străzi, utilități publice, spații verzi și alte obiective de interes public. Astfel, toate amenajările publice – de la străzi și trotuare la utilități, spații verzi, școli și alte facilități – ce vor apărea pe fostele platforme industriale transformate în terenuri private, vor fi planificate și dezvoltate în colaborare cu primăria”, a informat Primăria Timișoara.\n\nDezbaterea va avea loc vineri, 01 noiembrie, la ora 13:00, în Sala de Consiliu a Primăriei Timișoara, Bd. CD Loga nr. 1, etaj 1.\n\n„Încurajăm cetățenii să ne transmită din timp opinii, sugestii și propuneri scrise la adresele primariatm@primariatm.ro și camelia.crisan@primariatm.ro sau direct la Camera 12, până la data de 1 noiembrie 2024, ora 10:00. Vă rugăm să precizați numele complet, rolul în care participați (dacă reprezentați o organizație sau o persoană terță) și dacă doriți să luați cuvântul în dezbatere să detaliați opiniile și recomandările dumneavoastră”, a detaliat instituția.\n\nParticipanții care se înscriu pentru a lua cuvântul vor avea la dispoziție trei minute pentru a-și susține punctele de vedere, strict pe tema proiectului de hotărâre.\n\nProiectul de hotărâre poate fi consultat AICI!",
        "label": "Banat"
    },
    {
        "title": "Gata, fără plic pentru medici!",
        "text": "Din 89 și până în prezent nu am avut un guvern așa inventiv și ,,darnic”. Dacă PSD-ul nu ar fi guvernat în aproape toți anii de după revoluție și nu ar fi avut experiența politică necesară unei bune guvernări am fi înțeles bulibășeala din guvernarea de astăzi a PSD-ului. Uite codul nu e codul, tăiem pădurile nu tăiem pădurile, medicii sunt sau nu funcționari publici!?! Azi subiectul fierbinte al Guvernului sunt MEDICII, marea problemă fiind plicurile pe care le primesc de la pacienți atunci când sunt mulțumiți de tratamentul medical sau operațiile făcute în spitalele de stat. Toată șpaga dată medicilor din România în ultimii 20 de ani nu face cât a furat Nelu Iordache cu Trans Alpina, și ca el sunt sute, da nu suntem de acord să dăm șpagă doctorilor din moment ce plătim atâtea ,,dări” la stat dar o dăm noi singuri și nu împinși de la spate. O dăm de bucurie că am scăpat cu viață, că trăim, că aproapele nostru a scăpat cu viață, da, toți am trecut prin asta și nu trebuie să ne-o arate politicienii la tv. Sunt și escroci în sistemul medical, vedem asta zi de zi, de la distribuitorii de medicamente la șoferul de pe ambulanță, pentru că aproape toată societatea noastră este infectată de ,,virusul infracțional”.\n\n Ce mă deranjează foarte tare este că nu se caută soluții reale pentru stoparea fenomenului ,,șpagă”. Soluția aleasă de către Ministrul Bănicioiu ar fi ,,Gata, de azi doctorii merg prin spitale cu chitanțierul, injecția și leu!” cel puțin asta am înteles eu însă, domnule Ministru, asta nu e o soluție! Degradarea sistemului medical a plecat de la voi, cei din PSD, când în urmă cu câțiva ani v-ați asumat răspunderea schimbării tuturor manegerilor din toate deconcentratele, inclusiv din spitale. Promovarea unui ,,neica nimeni” pe funcție de manager la un spital doar pentru că este membru la un partid, iar acolo unde mai sunt manageri doctori, politicieni pun tunurile pe el până pleacă pentru că la nivel local în orașele mici pentru Edilii locali nu contează actul medical. Știu că sunt ,,soluții”, ambulanța și… direcția Timișoara la Spitalul Județean, sau Spitalul Județean Reșita. Așa nu poate exista un act medical de calitate.\n\n Salariile mici pe care le au toate cadrele medicale conduc la acceptarea darurilor de la pacienți. Aici trebuie umblat serios la salarii, pentru că nu poți acuza un doctor că primește o atenție de la un pacient mulțumit de felul în care a fost tratat. O altă problemă, și asta foarte serioasă dar despre care nu vorbește Ministrul Bănicioiu este că aproape toți doctorii au cabinete private și… lucrează și la stat. Aici pierde pacientul bani, prima dată plătește consultația chiar și analize la cabinetul privat al doctorului și nu puțini bani, iar aici dacă taie chitanță doctorul totul este legal.\n\n Însă nu-i chiar așa domnule Ministru! De la cabinet doctorul, te trimite la spital, tot la el și iar fă analize și consultații pe care le suporți fizic tot tu. Aspectul acesta trebuie separat printr-o lege, vrei să lucrezi… foarte bine, dar alege… la stat sau în privat, pentru că doar așa se va îmbunătăți actul medical și ușor, ușor șpaga va dispărea. Până una alta, lăsați doctorii în pace! Noi, oamenii de rând, nu avem bani pentru tratamente în Turcia, Austria sau alte țări din Europa.",
        "label": "Banat"
    },
    {
        "title": "Prima ilegalitate în trafic, sesizată online din Caraș-Severin",
        "text": "Prima sesizare la nivel național privind comportamentul agresiv în trafic al șoferilor, prin aplicația MAI, a fost făcută din Caraș-Severin.\n\n„În noaptea trecută, la ora 01.07, a fost primită și prima sesizare la nivel național, prin intermediul e-SAR, în județul Caraș-Severin, pe DN 58, între Anina și Reșița, însă nu a fost vorba despre o situație de comportament agresiv în trafic, ci despre o depășire neregulamentară. În urma vizualizării imaginilor, polițiștii vor dispune măsurile legale care se impun în acest caz”, informează Inspectoratul de Poliție al Județului Caraș-Severin.\n\nReamintim că, începând de duminică, 27 octombrie, participanții la trafic pot reclama comportamentul agresiv al celorlalți șoferi, depunând o sesizare, precum probele și indicatorii care pot conduce la identificarea locului unde a fost surprinsă posibila faptă contravențională.\n\nCITEȘTE ȘI: Comportamentul agresiv în trafic, sesizat pe aplicația MAI\n\nSesizarea privind comportamentul agresiv în trafic se face prin aplicația MAI, hub.mai.gov.ro, la secțiunea ESAR (sesizări abateri rutiere).\n\nSesizarea participantului la trafic va trebui să conțină, în mod obligatoriu, datele acestuia de identificare (nume, prenume și codul numeric personal ori, după caz, codul de identificare, datele de contact, număr de telefon și adresa de corespondență, declarație pe propria răspundere cu privire la veridicitatea aspectelor percepute și a înregistrării audio-video sau video, data, ora, locul sau orice alte elemente care să conducă la identificarea locului unde a fost surprinsă posibila faptă contravențională, precum și semnătura), mai precizează reprezentanții IPJ Caraș-Severin.",
        "label": "Banat"
    },
    {
        "title": "PENELISTII DIN CARAS-SEVERIN ISI ASCUT CUTITELE IN VEDEREA ALEGERILOR",
        "text": "Echipa PNL Caraș-Severin se află în plină efervescență electorală, iar liderii locali nu lasă nimic la voia întâmplării! În frunte cu președintele Ion Marcel Vela, secretarul general Radoi Ovidiu și tânărul deputat Rujan Dumitru, organizația a organizat recent o întâlnire de lucru care a adunat șefii de zonă din Caransebeș și localitățile învecinate. Scopul? Coordonarea campaniei electorale care promite să aducă aer proaspăt și idei inovatoare pentru toate comunele de pe Valea Timișului. Într-o atmosferă plină de entuziasm, liderii PNL au discutat strategii și planuri concrete pentru a mobiliza resursele necesare obținerii unui rezultat cât mai bun în alegerile parlamentare și prezidențiale din acest an. Președintele organizației PNL Caransebeș, deputatul Rujan Dumitru, a subliniat importanța colaborării și al unității în demersurile partidului, așezându-se ca un adevărat stâlp de sprijin în fața provocărilor care îi așteaptă. Cu o viziune clară asupra transformării Caransebeșului și a județului Caraș-Severin în conformitate cu standardele europene, Rujan Dumitru a promis că echipa sa va pune la dispoziția comunității cunoștințele și competențele acumulate în anii de activitate politică. „Tineretul din PNL este pregătit să îmbrățișeze oportunitățile și să aducă o schimbare vizibilă, atât în mentalitate, cât și în dezvoltarea infrastructurii,” a afirmat acesta cu determinare. În contextul actual, în care comunitățile se confruntă cu diverse provocări, echipa PNL Caraș-Severin își propune să fie vocea cetățenilor, să asculte nevoile acestora și să se dedice îmbunătățirii calității vieții în regiune. Această întâlnire a fost doar începutul unui proces amplu de consultare și mobilizare, având ca scop consolidarea poziției partidului și manifestarea sa ca un pilon de stabilitate pentru întreaga comunitate. Așadar, rămâneți aproape! PNL Caraș-Severin are planuri mărețe și este în căutarea sprijinului vostru, cetățeni ai județului! Implicarea voastră în această misiune comună este esențială pentru a construi un viitor mai bun pentru Caransebeș și împrejurimi. Cu o echipă unită și determinată, suntem cu toții pregătiți să facem pași mari spre un județ care să reflecte valorile europene!",
        "label": "Banat"
    },
    {
        "title": "Stație de beton pe șantierul Lugoj – Deva. Se amenajează și platformele pentru tunelurile de la Margina",
        "text": "Pe șantierul autostrăzii A1, lotul II Lugoj – Deva, pe sectorul Margina – Holdea, au început pregătirile pentru montarea stației de betoane. Se amenajează și platformele de acces la viitoarele tuneluri.\n\nLucrările de construire a bucății lipsă de autostradă, între Margina și Holdea, se apropie de 10%. Luna trecută, echipele firmei subcontractate din Bosnia și Herțegovina au ajuns în zonă și au început pregătirile pentru săparea tunelurilor pentru animale, lungi de 2 kilometri.\n\n„Se vor construi două tuneluri, care vor fi formate din două galerii unidirecționale prevăzute pe fiecare cale de circulație cu o platformă de 11,35 de metri. Alte lucrări se execută la drum, saltele de balast, umpluturi, relocarea pe un sector a drumului comunal DC 100, și la podețe – aplicare hidroizolație, umpluturi”, transmite DRDP Timișoara.\n\nÎn 19 octombrie, șantierul a fost vizitat de ministrul Transporturilor, Sorin Grindeanu, care s-a arătat încrezător că proiectul va fi gata la timp, adică în decembrie 2026.\n\n„Sunt vreo 450 de muncitori pe șantier, zilnic, aproape 200 de utilaje, urmând ca în lunile următoare, din discuțiile pe care le-am avut cu constructorul, să se dubleze numărul de persoane și de utilaje. Se lucrează în forță. Țin foarte mult la acest tronson, țin să fie gata mai repede decât e termenul limită. Cam de o lună s-a început în forță”, a declarat atunci ministrul Transporturilor, Sorin Grindeanu.\n\nConstruirea celor puțin peste 9 kilometri de autostradă între Margina și Holdea costă aproape 2 miliarde de lei. Șoseaua de mare viteză trebuie finalizată până în decembrie 2026 pentru a nu se pierde finanțarea europeană.",
        "label": "Banat"
    },
    {
        "title": "Bogdan Ovidiu Pop, viceprimarul orașului Bocșa",
        "text": "Funcția de viceprimar al orașului Bocșa îi revine, de astăzi, fostului consilier al primarului Mirel Pascu.\n\nDupă ce luni a avut loc constituirea Consiliului Local Bocșa, astăzi, aleșii urbei s-au reunit în ședință ordinară pentru desemnarea viceprimarului. Au fost prezenți în ședință 17 consilieri locali, 10 de la PSD, 6 de la PNL și 1 de la AUR.\n\nPentru funcția de viceprimar al orașului Bocșa a fost făcută o singură propunere, venită din partea grupului PSD, care l-a nominalizat pe Bogdan Ovidiu Pop. După nominalizare, s-a trecut la vot. Consilierul liberal Eugen Cismăneanțu a anunțat că grupul PNL nu participă la vot pe motiv că „lăsăm mână liberă colegilor noștri din PSD”. Așadar, în urma votului secret, social-democratul Bogdan Ovidiu Pop a fost desemnat viceprimar al orașului Bocșa, cu 11 voturi „pentru”, 10 de la PSD și unul de la AUR.\n\nBogdan Ovidiu Pop nu este străin de Primăria Bocșa. Acesta a fost, în ultimii trei ani, mâna dreaptă a primarului Mirel Pascu, fiind familiarizat cu proiectele și investițiile derulate în oraș.\n\n„Sunt convins că Bogdan este un tânăr de viitor. Este pregătit, a fost consilierul meu și cred că, astăzi, am luat împreună o decizie corectă, alegându-l viceprimar. Sunt convins că va continua alături de mine toate proiectele pe care le avem în derulare, și împreună cu toți colegii consilieri, care, sunt convins că vor susține toate proiectele, pentru că toate acestea sunt pentru orașul Bocșa. Vreau să urez, de asemenea, succes Consiliului Local Bocșa și domnului viceprimar!”, a declarat primarul Mirel Pascu.\n\nEmoționat, noul viceprimar a mulțumit atât colegilor care i-au acordat votul de încredere, cât și familiei și echipei PSD, care la alegerile locale din iunie a obținut un scor bun la Bocșa. După mulțumiri, Pop a făcut o scurtă trecere în revistă a CV-ului său.\n\n„Sunt născut și crescut în orașul Bocșa. Am fost plecat puțin timp pentru studii liceale la Timișoara. Am absolvit Universitatea «Eftimie Murgu» din Reșița, și am lucrat atât în sistemul public, cât și în cel privat. De trei ani, am venit alături de domnul primar Pascu în Primăria Bocșa, în calitate de consilier. Am început o muncă, muncă care din postura de viceprimar o voi continua. O să dezvoltăm în continuare proiectele aflate în derulare, proiecte viitoare pe care noi, administrația, ne dorim să le implementăm, bineînțeles, pentru bunăstarea locuitorilor orașului Bocșa, căci pentru asta suntem aici”, a spus Bogdan Ovidiu Pop.",
        "label": "Banat"
    },
    {
        "title": "Un tur sau două tururi pentru alegerile locale !",
        "text": "În toată istoria lor post-decembristă liberalii au promovat mereu politici greu de înțeles pentru majoritatea românilor de astăzi. Și voi trece doar câteva în revistă…Alianța Da…USL…pe care, ulterior, le-au blamat. Astăzi, asistăm la un nou scandal în peisajul dâmbovițean : alegerile locale din două tururi de scrutin.\n\n Noua lege electorală a fost votată în primăvara lui 2015, lege cu care liberalii au fost de acord în unanimitate. Realizând că nu stau bine în sondaje, pun o presiune constantă asupra guvernului și primului ministru pentru emiterea unei ordonanțe de urgență, ordonanță cu care premierul Cioloș nu este de acord. Ba, mai mult, PSD-iștii amenință cu un boicot al alegerilor locale, amenințare foarte gravă pentru democrația noastră aflată într-o interminabilă tranziție.\n\n Pentru cetăţeanul de rând, alegerea primarului în două tururi prezintă un mare avantaj: va putea să voteze pentru a doua oară, nu dintr-o listă mare de candidaţi, ci chiar între cei doi finalişti. Pentru candidaţi însă, votul în două scrutinuri este strict un calcul electoral. Sunt candidaţi care ar câştiga lejer din primul tur, dar ar pierde la fel de lejer dacă alegerile s-ar desfăşura în două tururi. Spre exemplu, un candidat de stânga, care ar ieşi învingător cu 30% din primul tur, va avea împotriva lui simpatizanţii tuturor contracandidaţilor de dreapta, care vor aduna cu siguranţă mult mai multe procente. Așa că, așteptăm noua ordonanță de urgență pentru a restabili democrația la alegerile locale. Sperăm că, până la urmă, vor înțelege toți mai marii României că asta este soluția unor alegeri corecte: ,,două tururi ,,.\n\nSă auzim de bine..",
        "label": "Banat"
    },
    {
        "title": "Iohannis a ales ,Florin Cîțu prim-ministru!",
        "text": "Președintele Klaus Iohannis l-a desemnat marți pe Florin Cîțu pentru poziția de prim-ministru susținut de coaliția PNL – USR PLUS -UDMR. Într-o declarație la Cotroceni, Iohannis a spus că noua coaliție a dovedit deja că are majoritate în Parlament. Acum, Florin Cîțu trebuie să își prezinte echipa și programul de guvernare și să meargă în Parlament pentru votul de învestire.PNL și USR PLUS au ședințe separate în această seară pentru a-și desemna miniștrii în Guvernul Cîțu.\n• România trece printr-o dublă criză, economică și sanitară. Vin în fața dvs. cu o echipă de profesioniști. Fiecare ministru vine cu obiective clare, care vor fi monitorizate trimestrial. Mă voi asigura că obiectivele sunt îndeplinite! Mulțumesc partidelor care m-au desemnat,Florin Cîțu.",
        "label": "Banat"
    },
    {
        "title": "Braconaj, uz ilegal de armă și distrugere de probe, anchetă în Timiș",
        "text": "Doi bărbați din Timiș au fost reţinuți de polițiști pentru braconaj cinegetic, uz ilegal de armă letală, omisiunea sesizării și sustragerea sau distrugerea de probe.\n\nÎn 28 octombrie, unul dintre suspecți ar fi recoltat fără drept un exemplar de cerb carpatin de pe un fond de vânătoare aflat în localitatea Brestovăț. Paznicul de vânătoare nu a sesizat autoritățile.\n\n„În urma cercetărilor efectuate, la data de 29.10.2024, polițiștii au reușit depistarea și identificarea persoanei bănuite de comiterea faptei, respectiv un bărbat în vârstă de 43 de ani. Totodată, de la acesta a fost identificată și ridicată în vederea continuării cercetărilor arma de vânătoare folosită la săvârșirea faptei. În urma consolidării probatoriului administrat în cauză s-a constatat faptul că un alt bărbat în vârstă de 64 de ani în calitate de paznic de vânătoare nu ar fi sesizat autoritățile competente cu privire la săvârșirea faptei de braconaj cinegetic, precum și faptul că acesta nu a predat instituției abilitate autorizația de vânătoare individuală a bărbatului care ar fi comis fapta de braconaj”, a transmis IPJ Timiș.\n\nCei 2 bărbați au fost reținuți pentru 24 de ore, fiind introduși în Centrul de Reținere și Arestare Preventivă din cadrul I.P.J. Timiș.",
        "label": "Banat"
    },
    {
        "title": "Bugetarii, politicieni imuni la CORONAVIRUS ,,vaccinul ideal” dacă vrei să supravieţuiesti pandemiei!",
        "text": "Coronavirusul scoate la suprafaţă ,,imunitatea” bugetarilor şi a politicienilor de toate categoriile. Singurii, de altfel, protejaţi din punct de vedere financiar. Salariile bugetarilor obligatoriu trebuie să rămână intacte, fără 75% sau alte măsuri de diminuarea a veniturilor, că lucrează sau că nu. De fapt, sunt pătura socială aristocrată a României, ruptă de realitatea economică a Statului Român.\n\nCine sunt cei sacrificaţi astăzi? În primul rând, cadrele medicale din spitale din punct de vedere al sănătăţii. Financiar, cred că în mare măsură, nu mai au motive să plângă… A două categorie socială sacrificată sunt firmele private mici sau mari pentru că, măsurile luate până în prezent sunt zero. Amânări sau scutiri de penalităţi sau accesori sunt ajutoarele p… Ba mai mult, pe unele posturi de televiziune se prognozează ,,curaţenia de primăvară” în IMM-uri, curaţenie prin care 30, 40% din IMM-urile din România vor intra în incapacitate de plată şi cred că aşa va fi. Odată ridicate restricţiile toţi vor sări să ceară bani de la tine, rate la investiţii, linie de credit rambursata anticipat, leasing-urile la fel, bugetul către stat la fel, cui să plăteşti prima dată? Şi din ce? Circuitul economic al banilor va intra destul de greu în ritmul necesar economiei.\n\n În timp ce mulți dintre noi stau în casă, restaurantele, cafenelele și barurile sunt închise. Cele mai multe magazine din mall-uri sunt închise, iar toate acestea se reflectă în șomeri. Nimeni nu-și permite pe o perioadă nedeterminată să plătească salarii în timp ce oamenii stau acasă fără să producă nimic. Din acest motiv, deși situația multor români este foarte tristă, aceștia nu sunt singurii aflați în această situație.\n\nLa începutul acestei săptămâni, conform datelor oficiale furnizate de Ministerul Municii, peste 1,1 milioane de români au fost trimiși în șomaj. Întreruperile contractuale. au avut loc începând cu data de 6 aprilie, iar cei afectați de această decizie sunt împărțiți în două categorii. Aproximativ 950.000 au contractele de muncă suspendate, în timp ce unui număr de 190.000 de oameni contractele individuale de muncă le-au fost încetate. Cu alte cuvinte, aceștia din urmă au fost concediați.\n\nO alta categorie socială este cea a persoanelor cu venituri mici, ,,zilierii de o zi”. Au rămas fără veniturile câştigate pe ici pe colo şi sunt practic la mâna autorităţilor locale. Cu peste un milion de şomeri România va scrtii din toate încheieturile şi cu toate aceste probleme singurii care nu sunt atinşi de pandemie sunt bugetarii şi politicienii: deputaţi, senatori, primari, viceprimari, şi alte categorii de bugetari care se lăfăie pe banii statului. Toţi ar trebui să renunţe la salariu până la sfarşitul anului. Pentru cei care nu fac parte din cele două categorii sociale guvernul le cere sacrificii maxime: izolare, restricţii de circulaţie, şomaj, etc. În schimb, pentru bugetari şi politicieni protecţie maximă, nu trebuie să le lipsească nimic!\n\nZi de zi ,in ochii tai",
        "label": "Banat"
    },
    {
        "title": "Traficanții de droguri din Timișoara, arestați",
        "text": "În urma celor 24 de percheziții ale DIICOT Timișoara, au fost reținuți 11 traficanți de droguri. Procurorii au găsit substanțe psihoactive de risc și mare risc.\n\nTraficanții au început să vândă droguri pe piața neagră din Timiș încă din 2022. Oamenii legii știu de cel puțin 37 de tranzacții.\n\n„Au fost descoperite și ridicate cantități de droguri de mare risc și substanțe psihoactive (MDMB-INACA, MDMB-4en-PINACA și MDMB-BUTINACA) porționate și ambalate (în folii de aluminiu și punguțe) în scopul comercializării, obiecte purtând urme de substanță, precum și alte mijloace de probă”, spun polițiștii.\n\nCei 11 suspecți vor sta după gratii 30 de zile, decizia fiind luată, miercuri, de Tribunalul Timiș.",
        "label": "Banat"
    },
    {
        "title": "Lugojul rămâne fără şcoală de muzică",
        "text": "Pentru că Școala de Muzică „Filaret Barbu” are în prezent doar 185 de elevi, s-a decis comasarea ei cu Liceul „Iulia Hașdeu”.\n\nPrin această comasare, școala gimnazială de muzică va pierde o serie de funcții administrative, inclusiv cea de director. Decizia va afecta numărul de clase și posturile administrative. „Se pierde funcția de director. Chiar dacă există director cu concurs, dumnealor au știut prin contractul de management semnat, că în situația în care există reorganizări de unități de învățământ, funcții pentru care au candidat, se pierd” a declarat inspectorul general școlar Aura Danielescu.\n\nPrimarul Călin Dobra a mai anunțat că școala va continua să existe, dar într-o altă formă de organizare juridică. „Nu dispare școala. Conform legii, având în vedere numărul de copii, nu își mai poate păstra personalitatea juridică, dar ea va funcționa în continuare”, a subliniat Dobra, care a anunţat că s-au făcut demersuri pentru înființarea unei clase vocaționale de liceu la Lugoj, în colaborare cu Liceul ”Iulia Hasdeu”.\n\n„Am vorbit cu cei de la Inspectorat și cu cei de la «Iulia Hașdeu». Vom face o clasă de liceu vocațională, ca să avem continuitate, pentru copiii care termină Școala de Muzică. Hașdeu face deja demersurile și în 2025 sunt șanse foarte mari să începem această clasă”, a explicat primarul. Șefa I.S.J. Timiș, Aura Danielescu, a subliniat că, în cazul reorganizărilor de școli, se va căuta păstrarea resurselor umane, inclusiv a personalului didactic auxiliar. Deocamdată, numărul de clase pentru Școala de Muzică „Filaret Barbu” rămâne neschimbat.",
        "label": "Banat"
    },
    {
        "title": "Liderii afacerii penale cu migranți și-au negociat pedepsele cu procurorii anticorupție!",
        "text": "Șefii Biroului pentru Imigrări al Județului Caraș-Severin au recunoscut tot ceea ce DNA a reținut în sarcina lor și nu mai ajung în fața instanței!\n\nClaudiu Perian, fostul șef de la Imigrări, ridicat de DNA în calitate de administrator al unei societăți comerciale care se ocupa cu migrația ilegală, a fost plasat sub control judiciar după ce a încheiat zilele trecute un acord de recunoaştere a vinovăţiei cu procurorii Direcţiei Naţionale Anticorupţie – Serviciul Teritorial Timişoara, pentru săvârşirea infracţiunii de acces ilegal la un sistem informatic, în formă continuată (5 acte materiale).\n\nTotodată, Tribunalul Caraș-Severin a dispus înlocuirea măsurii arestului la domiciliu cu măsura controlului judiciar faţă de inculpatul Vali Mitruș, șeful Biroului pentru Imigrări al Județului Caraș-Severin la momentul descinderii procurorilor anticorupție. Și acesta a semnat în prealabil un acord de recunoaştere a vinovăţiei cu DNA, pentru săvârşirea infracţiunilor de luare de mită și complicitate la acces ilegal la un sistem informatic, în formă continuată.\n\nMitruș fusese reținut la începutul lunii iunie, după care a petrecut o vreme în arest preventiv. Alți doi funcționari în cadrul Biroului pentru Imigrări Caraș-Severin au fost plasați la acea dată sub control judiciar.\n\n„În sarcina celor 4 inculpați a fost reținută comiterea unor infracțiuni de luare de mită, dare de mită, abuz în serviciu, acces ilegal la un sistem informatic, comise în formă simplă și continuată, forma participației penale fiind autoratul, complicitatea și instigarea.”, informează DNA.\n\nProcurorii au stabilit că, angajați ai Biroul pentru Imigrări al Județului Cara- Severin ar fi încălcat, în schimbul unor sume de bani, dispozițiile legale pe linie de migrație și privitoare la dreptul la muncă al cetățenilor străini pe teritoriul României. Concret, în perioada 2022 – 2023, ei ar fi primit de la mai mulți oameni de afaceri, printre care și inculpatul Claudiu Perian, implicați în migrația ilegală, sume de bani cuprinse între 2.100 lei și 22.000 euro și alte foloase necuvenite, pentru emiterea avizelor de muncă și prelungirea nelegală a dreptului de ședere în România. E vorba despre peste 1.137 de cetățeni străini, majoritatea din Pakistan și Bangladesh (peste 80%), dar și din Sri Lanka, India, Nepal și Sudan.\n\n„După emiterea avizelor de muncă, o parte dintre cetățenii străini, care ar fi intrat în țară, ar fi fost preluați de reprezentanții societăților pentru care ar fi fost eliberate documentele respective, cazați fără forme legale în diferite locații și plasați în mod nelegal pentru a munci la alte societăți. Ceilalți ar fi fost preluați direct de persoane care ar fi făcut parte din rețelele de traficanți de migranți și călăuziți spre state din Vestul Europei, trecând ilegal frontiera de stat a României.”, mai arată procurorii anticorupție.\n\nVali Mitruș, șeful Biroului pentru Imigrări din Caraș-Severin, acuzat inițial pentru săvârşirea infracţiunilor de luare de mită (13 acte materiale), complicitate la acces ilegal la un sistem informatic, în formă continuată (6 acte materiale) și abuz în serviciu, în formă continuată (423 acte materiale), va reveni în sala de judecată în septembrie, doar pentru ca instanța să-i confirme pedeapsa pe care și-a negociat-o cu procurorii în momentul semnării acordului de recunoaștere a faptelor.",
        "label": "Banat"
    },
    {
        "title": "PUNE ROMEO DUNCA O PILA SA INTRAM IN SCHENGEN?",
        "text": "Întâlnirea la nivel înalt între președintele Consiliului Județean Caraș-Severin și Ambasadorul Austriei: Oportunități de dezvoltare pentru Banatul Montan Astăzi, 10 octombrie 2024, Palatul Administrativ din Reșița a fost gazda unei întâlniri deosebit de importante pentru județul Caraș-Severin. Președintele Consiliului Județean, Romeo Dunca, a primit vizita Excelenței Sale Mag. Ulla Krauss-Nussbaumer, noul Ambasador al Republicii Austria la București, în prima sa vizită oficială în această calitate. Însoțită de dl. Georg Bardeau, consulul onorific al Austriei la Timișoara, și de conf.dr.ing. Cristian Chioncel, vicepreședinte al FDGR, întâlnirea a pus în lumină oportunități importante de colaborare între cele două regiuni. În debutul discuțiilor, Romeo Dunca a făcut o prezentare detaliată a Banatului Montan, o regiune cu un bogat trecut industrial, comparând dezvoltarea sa din perioada administrației habsburgice cu cea a landului austriac Steiermark (Știria). Ambii poli economici au cunoscut o înflorire impresionantă în secolele trecute datorită dezvoltării industriale, iar astăzi, acea moștenire ar putea deveni temelia unei noi reconversii, bazată pe turism și industrii creative. Președintele Consiliului Județean a subliniat că exemplul Steiermarkului, care a reușit o transformare durabilă, poate inspira și Banatul Montan să renască economic și cultural. Ambasadorul Ulla Krauss-Nussbaumer și-a exprimat aprecierea față de multiculturalitatea Banatului Montan și față de armonia în care conviețuiesc locuitorii din zonă, calități pe care le-a considerat deosebit de valoroase pentru viitoarele proiecte de dezvoltare. Dialogul a scos la iveală o deschidere evidentă din partea ambasadei pentru colaborări viitoare, atât în domeniul economic, cât și cultural. Un alt punct important al discuțiilor a fost interesul pentru dezvoltarea turismului, o ramură economică ce ar putea revitaliza regiunea, folosindu-se de peisajele spectaculoase ale Munților Banatului și de potențialul cultural neexploatat pe deplin. De asemenea, industria creativă ar putea oferi un imbold tinerilor antreprenori locali, deschizând noi orizonturi de colaborare cu Austria, o țară cu o vastă experiență în acest sector. Vizita Ambasadorului Ulla Krauss-Nussbaumer nu s-a limitat doar la discuții oficiale, ci a fost și un prilej de cunoaștere a județului Caraș-Severin, iar deschiderea exprimată pentru viitoare colaborări sugerează că aceasta ar putea fi doar prima dintr-o serie de întâlniri fructuoase.",
        "label": "Banat"
    },
    {
        "title": "Lovitură de Teatru la Tribunalul Caraș-Severin: Alina Stancovici revine la conducerea Spitalului Județean de Urgență Reșița",
        "text": "Într-o mișcare surprinzătoare, Tribunalul Caraș-Severin a anulat astăzi o dispoziție a președintelui Consiliului Județean Caraș-Severin, Romeo Dunca, care prevedea demiterea Alinei Stancovici din funcția de conducere a Spitalului Județean de Urgență Reșița. Decizia vine la doar câteva zeci de minute după numirea doctorului Cosmin Librimir ca manager interimar, creând astfel o situație tensionată și imprevizibilă.\n\nÎn mai anul trecut, printr-o dispoziție controversată a președintelui CJ Caraș-Severin, Romeo Dunca, Alina Stancovici a fost revocată din funcția de manager al Spitalului Județean de Urgență Reșița. Cu toate că nu a reușit să obțină suspendarea dispoziției în sala de judecată atunci, Alina Stancovici a continuat lupta legală, prezentând probe solide pe fondul cauzei.\n\nAstăzi, Tribunalul Caraș-Severin a emis o sentință favorabilă, care a anulat dispoziția președintelui CJ și hotărârea Consiliului de Administrație al Spitalului. „Admite în parte acţiunea precizată de reclamanta Stancovici Simona-Alina-Zora, în contradictoriu cu pârâţii Preşedintele Consiliului Judeţean Caras-Severin şi Spitalul Judeţean de Urgenţă Reşiţa. Dispune anularea Dispoziţiei nr. 329/26.05.2023, emisă de Președintele Consiliului Judeţean Caraş-Severin şi a Hotărârii Consiliului de Administrație a Spitalului Judeţean de Urgenţă Reşiţa nr. 8/28.04.2023. Dispune obligarea pârâților la plata drepturilor salariale ale reclamantei pe perioada revocării acesteia”, se arată în minuta Tribunalului Caraș-Severin.\n\nDecizia de astăzi, deși nu este definitivă și poate fi atacată, este executorie. Acest fapt înseamnă că Alina Stancovici poate reveni imediat în funcția de manager, dacă își dorește acest lucru. Reinstaurarea ei ar putea declanșa o serie de reacții și ajustări la nivelul conducerii spitalului, având în vedere numirea recentă a doctorului Cosmin Librimir.\n\nComunitatea locală și personalul medical așteaptă cu nerăbdare să vadă cum se va desfășura această situație. Decizia tribunalului este văzută de mulți ca o victorie a justiției și a dreptății, într-o perioadă în care stabilitatea și transparența sunt esențiale pentru buna funcționare a instituțiilor publice.\n\nÎn același timp, această hotărâre reprezintă o provocare pentru administrația județeană, care va trebui să gestioneze consecințele legale și administrative ale deciziei instanței. În contextul în care sistemul de sănătate se confruntă cu multiple provocări, stabilitatea și coerența în conducerea spitalelor sunt cruciale.\n\nDecizia Tribunalului Caraș-Severin de a o repune pe Alina Stancovici în drepturi reprezintă un moment de cotitură în lupta pentru justiție și transparență în administrația locală. Rămâne de văzut cum se vor derula evenimentele în zilele următoare și dacă Alina Stancovici va alege să revină la conducerea Spitalului Județean de Urgență Reșița. Indiferent de rezultat, această hotărâre subliniază importanța respectării legii și a drepturilor individuale în cadrul oricărei structuri administrative.\n\nÎntre timp, comunitatea reșițeană privește cu speranță spre un viitor mai stabil și mai just, în care deciziile sunt luate în interesul cetățenilor și al bunului mers al instituțiilor publice.",
        "label": "Banat"
    },
    {
        "title": "România întoarsă pe dos de Clubul Colectiv!",
        "text": "România întoarsă pe dos de Clubul Colectiv!\n\n În urma incendiului din Clubul Colectiv, toate instituţiile statului de control şi prevenire s-au năpustit asupra mediului de afaceri privat s-au de stat, tot ce s-a construit până acum ne mai fiind valabil sau bun. Am o singură întrebare să le adresez tuturor celor care se ocupă de bunul mers al ţării: UNDE DRACU AŢI FOST PÂNĂ ACUM, de s-a construit prost sau s-a autorizat aiurea o activitate?\n\n Cu bună ştiinţă s-a indus acestă panică a focului şi nu ştim de ce. De când lumea se ştie care este principala linie pe care ar trebui s-o aplice instituţiile statului în asemenea situaţii grele şi confuze, CU CALM, nu cu măsuri extreme, noi nu suntem în stare de război ca să avem parte de măsuri extreme, sau avem o creştere economică prea mare? Trebuie să închidem totul în România: spitale, primării, case de cultură, teatre, gări, şcoli, restaurante, baruri etc. Totul, pentru că până acum, din ce informaţii avem, nimic în România nu mai corespunde şi nu este autorizat. Măsuri bune care ar conduce la micşorarea posibilităţilor unui incendiu într-un imobil ar fi interzicerea fumatului în toate localurile publice. Oare are statul Român curaj s-o promoveze? NU, în schimb trebuie să ne schimbăm instinctoarele din maşini care nu mai sunt bune dacă nu au manometru, în condiţiile în care nici măcar maşinile noi nu au asemenea instinctoare.\n\n Un mare semn de întrebare planează inclusiv asupra legii, dacă nici legea nu-i bună şi ISU o aplică ad- literam, cine răspunde de urmări! Toţi am vizitat Europa, în vacanţă sau interes de serviciu, şi nu am văzut în vreun bar sau restaurant atârnat pe perete, releveul clădirii, prin care eram ghidaţi să părăsim localul în caz de incendiu pentru ISU fiind foarte important să fie hârtie multă, proiecte, avize etc, cineva trebuind să facă toată această documentaţie foarte importantă şi fără mare relevantă în caz de incendiu. Unde este implicarea ISU şi comunicarea cu toate instituţiile statului, comunicare referitoare la simularea unui incendiu în şcoli, primării sau alte instituţii private, instruire cu adevărat necesară tuturor? În final, vă întreb pe voi, cititorilor de presă online, credeţi că se va corecta activitatea comercială privată sau de stat pe linie de PSI după toată această nebunie? NU, vă răspund tot eu, calculaţi doar câte firme sunt în România şi veţi vedea câţi bani vor acumula nişte indivizi deştepţi, milioane bune de euro!\n\nSă auzim de bine !",
        "label": "Banat"
    },
    {
        "title": "Pădure-parc, la Reșița, cu piste de biciclete, poteci pentru promenadă și zone de joacă pentru copii",
        "text": "Administrația reșițeană ia în calcul amenajarea unei păduri-parc, într-o zonă mai puțin cunoscută locuitorilor, dar care să le ofere acestora posibilități de petrecere a timpului liber în natură.\n\nDupă ce în anii trecuți administrația condusă de Ioan Popa a facilitat accesul reșițenilor către Dealul Golului, prin amenajarea unui drum pentru șoferi și a treptelor care urcă la stema UCMR, municipalitatea gândește acum un proiect similar, însă mult mai amplu și într-o zonă mai puțin cunoscută cetățenilor.\n\nConcret, primarul Ioan Popa își dorește amenajarea unei păduri-parc, un concept relativ nou, chiar și pe plan european, dar care este reglementat de legislația de mediu. „Pădurea-parc este o chestiune care a apărut în ultimii ani. Este o pădure în care există interdicția de tăiere absolută, unde se pot amenaja alei, piste de biciclete, bănci, poteci, zone de joacă pentru copii, zone de studiu pentru elevi. Nouă ne-ar conveni să facem asta pentru că ar putea face parte dintr-o mobilitate urbană alternativă, care să lege zona centrală a orașului, prin Dealul Crucii de zona Mociur, și să devină o zonă care să fie frecventată de populația Reșiței în weekend, dar nu numai”, a declarat, pentru expressdebanat.ro, Ioan Popa.\n\nPădurea-parc ar urma să fie amenajată pe o suprafață generoasă de teren și să pornească din centrul orașului, cu ramificații spre Dealul Crucii și Mociur. Pentru această investiție, parte din suma necesară va fi asigurată de Ministerul Investițiilor și Proiectelor Europene.\n\n„Este o pădure care are o suprafață de peste 300 de hectare. Ea ar porni din partea de sus a orașului, din zona Casei de Cultură a Sindicatelor. O alee merge pe lângă piciorul de nord al funicularului și s-ar putea despărți o parte pe deasupra Cimitirului Evreiesc, să ajungă la Crucea lui Herglotz, și o alta pe fostul traseu al calcarului, care mergea la aglomerator, spre zona Mociur. Iar aceste zone sunt prea puțin, sau spre deloc, cunoscute de cei mai mulți dintre reșițeni. (…) Pentru acest parc, parte din resursa financiară ne va veni de la Ministerul Investițiilor și Proiectelor Europene, prin Hub-ul M100, Orașe Neutre Energetic”, a adăugat primarul Reșiței.",
        "label": "Banat"
    },
    {
        "title": "Horticultura, pregătiri pentru plantări de lalele în centrul Timișoarei",
        "text": "Și în primăvara viitoare, mulțumită societății Horticultura, în Parcul Justiției din centrul Timișoarei vor fi admirate mii de lalele colorate.\n\nHorticultura anunță că, în aceste zile, a început pregătirea terenului pentru plantările de lalele din Parcul Justiției, aflat în centrul Timișoarei.\n\n„În această perioadă, echipele Spații Verzi scot bulbii rămași în pământ și prelucrează solul, manual și mecanizat”, au informat reprezentanții societății.\n\nPotrivit Horticultura, în Parcul Justiției vor putea fi admirate anul viitor sortimente de lalele precum Christmas Dream, Charade, Ivanka, Katinka sau Candy Price.",
        "label": "Banat"
    },
    {
        "title": "Curtea Europeană a Drepturilor Omului: vaccinarea obligatorie nu încalcă nici dreptul la viaţă privată, nici libertatea de gândire, conştiinţă și religie.",
        "text": "\n• Marea Cameră a Curții a stabilit că „principiul solidarității sociale poate justifica impunerea vaccinării tuturor, când este vorba despre protejarea persoanelor mai vulnerabile;\n• „Considerăm că această decizie a Curții Europene a Drepturilor Omului va reprezenta un punct de referință pentru legiuitorul român, însă reamintim că în prezent, legislația națională nu prevede obligativitatea vaccinării.” este de părere Alina Tiocan, Avocat Iordăchescu & Asociații.\n\nCLUJ-NAPOCA, 10 Mai 2021: Într-o speță recentă, cazul Vavřička ş.a. contra Republica Cehă, Curtea Europeană a Drepturilor Omului a decis că vaccinarea obligatorie nu încalcă nici dreptul la viaţă privată, nici libertatea de gândire, conştiinţă și religie. Marea Cameră a Curții a stabilit că „principiul solidarității sociale poate justifica impunerea vaccinării tuturor, când este vorba despre protejarea persoanelor mai vulnerabile.”\n\nPentru a pronunța o astfel de decizie, Curtea a reținut că legislația națională din Cehia prevede că pot fi primiți în creșe și grădinițe copiii vaccinaţi, cei imunizaţi altfel, ori cei care nu pot fi vaccinaţi din anumite motive legate de sănătate. Chiar dacă legislația internă prevede obligativitatea vaccinării, acest fapt nu implică și administrarea forțată a vaccinurilor. Astfel, pentru copiii cu vârste mai mici de 15 ani, responsabilitatea pentru vaccinare aparține părinților. În caz de neîndeplinire a acestei obligații, părinții minorilor sunt pasibili de amendă contravențională ce poate ajunge până la suma de 400 euro. O parte dintre reclamanți au fost invocat refuzul instituțiilor cehe privind înscrierea la creșă motivat de faptul că nu au fost vaccinați.\n\nCurtea a reținut că efectele deciziilor instituțiilor interne asupra reclamanților, respectiv amendarea și neincluderea acestora în sistemul preșcolar, sunt justificate și limitate în timp, până la admiterea în sistemul de învățământ primar, apreciind astfel că nu au fost încălcate drepturile invocate.\n\nDe asemenea, Curtea a precizat că „în cazul în care se consideră că o politică de vaccinare voluntară nu este suficientă pentru a obține și menține imunitatea turmei sau imunitatea turmei nu este relevantă din cauza naturii bolii (de exemplu, tetanosul), autoritățile interne pot introduce în mod rezonabil o politică de vaccinare obligatorie pentru a atinge un nivel adecvat de protecție împotriva bolilor grave.”\n\nÎn acest context, se ridică problema de a ști ce impact va avea această decizie asupra legiuitorului român, cu atât mai mult cu cât ne aflăm în plină criză generată de răspândirea virusului SARS-CoV-2.\n\n„Pentru a răspunde acestei întrebări, trebuie să precizăm că legislația din România nu prevede obligativitatea vaccinării minorilor în vederea accesului la învățământul preșcolar. De mai bine de 3 ani, se discută despre adoptarea legii vaccinării, proiectul inițial suferind mai multe modificări de-a lungul timpului.” afirmă Alina Tiocan, Avocat Iordăchescu & Asociații.\n\nPotrivit proiectului de lege adoptat de Senat „vaccinarea copiilor cu vaccinurile prevăzute în Calendarul național de vaccinare, aprobat prin ordin al ministrului Sănătăţii, precum şi cu cele administrate în situaţii epidemiologice speciale întregii populaţii ori unor grupuri de populaţie, este obligatorie.” Amendamentele depuse la Camera Deputaților, care este de altfel și for decizional, arată că „toate vaccinările efectuate adulţilor si copiilor se fac doar în baza acordului expres și prealabil al pacientului sau al reprezentantului legal.”\n\n„La un studiu mai aprofundat al acestui proiect de lege, vom descoperi că actul normativ nu cuprinde instrumente clare care să conducă la obligativitatea sancționării, ci doar sancțiuni pentru refuzul informării despre vaccinare. Considerăm că această decizie a Curții Europene a Drepturilor Omului va reprezenta un punct de referință pentru legiuitorul român, însă reamintim că în prezent, legislația națională nu prevede obligativitatea vaccinării.” încheie Av. Alina Tiocan.",
        "label": "Banat"
    },
    {
        "title": "Furt de sisteme de energie din Timișoara, de 50.000 de euro",
        "text": "Doi adolescenți și un bărbat au furat mai multe sisteme de producere a energiei dintr-o companie din Timișoara, cauzând un prejudiciu de peste 50.000 de euro.\n\nBunurile au fost furate sistematic, între 18 și 28 octombrie, pe timpul zilei, cânnd nu era agent de pază. Polițiștii au depistat și identificat 3 persoane suspectate, doi tineri în vârstă de 16 ani și un bărbat în vârstă de 29 de ani.\n\nAu dispărut din firmă panouri solare, conductor electrici, calorifere, sisteme de stingere a incendiilor și sisteme de injecție a energiei electrice.\n\n„În fapt, la data de 28 octombrie, polițiștii au fost sesizați despre faptul că din interiorul punctului de lucru al unei întreprinderi din municipiul Timișoara au fost sustrase mai multe bunuri de la sistemul de producere a energiei electrice, cauzând un prejudiciu de peste 50.000 de euro. Polițiștii s-au deplasat la fața locului, constatând că cele sesizate se confirm”, a transmis IPJ Timiș.\n\nA fost dispusă efectuarea urmăririi penale pentru săvârșirea infracțiunii de furt calificat, bărbatul în vârstă de 29 de ani fiind reținut pentru 24 de ore în arestul Inspectoratului de Poliție Județean Timiș, urmând a fi prezentat Parchetului de pe lângă Judecătoria Timișoara în vederea dispunerii unor măsuri preventive.",
        "label": "Banat"
    },
    {
        "title": "VARSTNICII AU PRIORITATE LA VACCINARE!",
        "text": "Astăzi s-a aprobat Hotărârea de Guvern de modificare a Strategiei de vaccinare împotriva COVID-19 în România, prin care Ministerul Sănătății s-a asigurat că prioritizează pentru vaccinare vârstnicii și persoanele vulnerabile.\n\nAstfel, programările pentru vaccinare se vor realiza cu respectarea unui raport de 75% pentru cei peste 65 de ani, bolnavii cronici și alte persoane vulnerabile și 25% pentru personalul din domenii esențiale.",
        "label": "Banat"
    },
    {
        "title": "Trei mii de doze de vaccin AstraZeneca din România, oprite de la vaccinare!",
        "text": "Premierul Florin Cîțu a spus că lotul cu probleme semnalate de mai multe țări cu vaccinul AstraZeneca nu a ajuns și în România, dar cu toate acestea, a anunțat că România bagă în carantină mai multe doze, pentru a nu exista suspiciuni.\n\n„Din informaţiile pe care le avem până-n acest moment, lotul respectiv în care au apărut acele câteva probleme nu a fost distribuit în România, deci nu avem acest lot în România. Vom vedea ce decizie vom lua, dar campania de vaccinare merge mai departe, am anunţat deja astăzi că primim suplimentar în luna martie 170.000 de doze de la Pfizer. După cum ştiţi, în ianuarie am fost de acord să suplimentăm dozele de Pfizer cu 8 milioane, care vor începe din aprilie, deci nu există nicio problemă pentru România să continue, în acelaşi ritm ca şi până acum, campania de vaccinare. Ştiţi foarte bine că a fost o campanie de succes şi este o campanie de succes în România”, a spus Florin Cîțu, în direct la B1 TV.\n\nSe pun în carantină mai multe doze\n\n„Am vorbit și cu domnul Gheorghiță și cu domnul Baciu. În România nu există acel lot care a fost în cele 17 țări. Există un lot, primul, pe care îl punem în carantină timp de o săptămână.\n\nCa să nu existe o suspiciune, punem în carantină 3.000 de doze AstraZeneca. Nu e o recomandare a EMA, dar, ca să fim precauți, am luat o decizie pentru acele doze”, a completat el.\n\nRomânia nu a primit doze de vaccin AstraZeneca din lotul ABV 5300, pentru care mai multe state au luat decizia de a suspenda temporar vaccinarea. În țara noastră au ajuns însă 81.600 de doze Astra Zeneca din lotul ABV 2856, a cărui utilizare a fost suspendată în Italia. Toate cele 1.500 de seruri din acest lot distribuite în Caraș-Severin au fost deja administrate.",
        "label": "Banat"
    },
    {
        "title": "Liberalii în corzi!",
        "text": "Am tot spus și în alte articole că liberalii de ani buni sunt prinși în menghina PSD-ului sau a PD,PDL și în curând MP ,tocmai datorită instabilității lor ca partid și politica așa zisă liberală. România are de suferit la capitolul politică internă și asta tocmai datorită lor, deselor alianțe făcute când cu PDL -Alianța DA ,când cu PSD-USL, s-au dovedit că sunt ,,nocive ,, pentru noi toți. Astăzi PNL-ul se află într-un real pericol de a fi înghițit de ,,marele PNL,,. Blaga va rămâne la conducerea PNL, în timp ce madam Gorghiu va pleca în maternitate, toate par pregătite minuțios, din timp, pe de-o parte MP va slăbi PNL –ul iar după alegeri putem avea o surpriză de o alianță PNL și MP, adică PD-iștii între ei, curățați și spălați de Traian Băsescu prin Mișcarea Populară și PNL. Cine știe??!? Poate îi schimbă și numele ….. ,,Mișcarea Populară Liberală,,. Da, știu, pare științifico-fantastic dar până în prezent asta e realitatea. Predoiu, în urmă cu câteva zile, îl invita direct pe Băsescu într-o alianță, a comentat cineva din PNL. L-a tras de urechi cineva pentru invitația făcută? NU! Pentru că nu mai are cine, majoritatea vechilor liberali sunt la închisoare sau la ALDE cu Tăriceanu. Rareori Traian Băsescu a avut spațiu de manevră politică atât de mare într-un partid ca acum… perfect, am putea spune .\n\nVizita din Caraș- Severin din cursul acestei săptămâni are mai multe scopuri, nu numai trecerea în revistă a organizației județene ,având nevoie și de Sorin Frunzăverde pentru un asemenea proiect. Toți știm că între cei doi sunt vechi resentimente pe care eu, personal, cred că le vor lăsa de-o parte, acum având nevoie unul de altul.Vechii membri și simpatizanții PDL așteaptă un semn pentru a migra politic acolo unde este și Sorin Frunzăverde iar Traian Băsescu știe asta. Chiar și bolnav, cineva spunea că,,Sorin Frunzăverde face politică și în perfuzii,,. Nu întâmplător Băsescu a ales ca întâlnirea să fie pregătită la Bocșa, Eugen C.,primarul localității Bocșa, fiind singurul primar PDL care a bătut USL-ul în alegerile din 2012 .MP intră în cursa electorală deja cu un primar în portofoliu, Eugen Cizmăneanțu, pentru că este greu de crezut că actualul primar va pierde alegerile .\n\nInteresant va fi de urmărit ce mișcări face MP și ce organizații mai migrează de la PNL către MP .Rămâne o enigmă pentru toată lumea din România de ce liberalii nu sunt consecvenți în politica lor și tot la doi ani sar, când în brațele PSD-ului, când în brațele\n\nPDL-ului sau în curând ale MP .\n\nSă auzim de bine !",
        "label": "Banat"
    },
    {
        "title": "Arest prelungit pentru traficul de minori din cabana lui Omer Radovancovici!",
        "text": "Fostul pușcăriaș care și-a satisfăcut poftele sexuale cu fetița de 14 ani, cu retard mintal, pe care Prințul Clisurii ar fi racolat-o dintr-un parc, din Belobreșca, rămâne în spatele gratiilor!\n\nTribunalul Caraș-Severin a admis propunerea formulată DIICOT Caraş-Severin privind prelungirea măsurii arestării preventive, pe o durată de 30 de zile, de la data de 24 decembrie 2023 şi până la data de 22 ianuarie 2024 inclusiv, a inculpatului Marin Covaci, sub aspectul săvârşirii infracţiunilor de act sexual cu un minor, trafic de minori și lipsire de libertate în mod ilegal. Îngrijitor al cabanei de vânătoare a lui Omer Radovancovici, Covaci și-ar dori să stea în arest la domiciliu, măsură preventivă pe care o poate solicita acum Curții de Apel Timișoara. În schimb, Omer Radovancovici se află în continuare sub control judiciar.\n\nConform DIICOT Caraș-Severin, pe toată durata șederii sale la Urda, aproximativ jumătate de an, minora de 14 ani a întreținut cu Marin Covaci, cu știința lui Omer Radovancovici, relații sexuale. A fost pusă la curățenie în cabană, să hrănească animalele și să presteze diferite alte munci. Dar și să asiste la petrecerile cu dame de companie organizate de Prințul Clisurii. Inclusiv să danseze, sumar îmbrăcată, pe masă, pentru distracția invitaților lui Omer. Tot potrivit celor reținute de DIICOT, fetița a vrut la un moment dat să plece de la cabana situată în pădure, la 20 de kilometri de prima localitate, Berzasca. Atunci, Covaci ar fi amenințat-o cu moartea, folosind expresii de genul „de aici nu pleci vie!”",
        "label": "Banat"
    },
    {
        "title": "Primăria Moldova Nouă înregistrează primul bolnav infectat cu COVID-19",
        "text": "Primăria Moldova Nouă înregistrează primul bolnav infectat cu COVID-19\n\nSfârşit de săptămână tensionat în cadrul primăriei Moldova Nouă, unul dintre angajaţii primăriei a fost testat şi confirmat cu COVID-19. Toate compartimentele primăriei au fost dezinfectate de două ori, Centrul de Afaceri, Casa de Cultură şi clădirea primăriei.\n\n Pe raza oraşului Moldova Nouă sunt până în prezent 15 persoane infectate cu COVID-19. Comparativ cu alte localităţi Moldova Nouă are un procent mic de persoane infectate cu COVID-19.\n\nMasca de protecție devine obligatorie și în spațiile publice deschise, în aproape toată țara, potrivit unei hotărâri ce a fost adoptată, luni, de Comitetul Național pentru Situații de Urgenţă (CNSU).\n\n Prin hotărârea cu numărul 51 a Comitetului Național pentru Situații de Urgență, a fost scăzută rata de incidență a cazurilor de COVID-19 de la care masca de protecție devine obligatorie și în spațiile publice deschise.„Prin această Hotărâre (…) a fost propusă modificarea valorii ratei de incidenţă cumulată a cazurilor în ultimele 14 zile de la care este obligatorie purtarea măştii în toate spaţiile publice deschise, în sensul reducerii acesteia de la 3 la 1,5/1.000 de locuitori. CNSU propune ca purtarea măştii de protecţie să fie obligatorie în toate localităţile din judeţele în care incidenţa depăşeşte 1,5/1.000 de locuitori, iar în judeţele în care rata de incidenţă este mai mică de 1,5, purtarea măştii să fie obligatorie la nivelul localităţilor unde incidenţa depăşeşte 1,5/1.000 de locuitori”, se arată în comunicatul de presă.",
        "label": "Banat"
    },
    {
        "title": "Racolată în Cluj, obligată să se prostitueze în Timișoara",
        "text": "O femeia a fost racolată de un individ în Cluj și apoi transportată prin toată țara, inclusiv în Timișoara, și obligată să se prostitueze.\n\nProcurorii Direcției de Investigare a Infracțiunilor de Criminalitate Organizată și Terorism au decis ca suspectul să fie arestat.\n\n„S-a reținut că, în cursul anului 2021, simulând o relație de iubire, acesta a recrutat o persoană vătămată majoră, iar până în luna decembrie 2023, la diferite intervale de timp și în baza aceleiași rezoluții infracționale, profitând de starea de vădită vulnerabilitate a acesteia, a transportat-o și adăpostit-o în diferite locații situate pe raza județelor Cluj, Iași, Suceava, Oradea, Piatra Neamț, Timiș, Brașov, dar și în diferite localități din Germania, obligând-o la practicarea prostituției”, a transmis DIICOT.\n\nSumele de bani rezultate din activitatea infracțională au fost însușite de inculpat.\n\nÎn urma perchezițiilor domiciliare efectuate, au fost identificate și ridicate sume de bani în lei și euro, carduri bancare, precum și alte mijloace de probă.",
        "label": "Banat"
    },
    {
        "title": "Usoara scaderea a imbolnavirilor cu COVID-19!5593 de noi cazuri,Timis 324!Caras-Severin 53 !",
        "text": "”Până astăzi, 19 martie, pe teritoriul României, au fost confirmate 886.752 de cazuri de persoane infectate cu noul coronavirus (COVID – 19). 798.985 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 5.593 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, precizeaza G.C.S\n\nÎn Bucureşti sunt 1031 de cazuri noi. În şase judeţe, numărul cazurilor noi se situează peste 200: Ilfov – 379, Timiş – 324, Cluj – 295, Hunedoara – 266, Constanţa – 248, Braşov – 216.\n\nCoeficientul infectărilor cumulate la 14 zile, raportate la 1.000 de locuitori este în creştere în Bucureşti, de la 4,57 la 4,64. În Ilfov acest coeficient a trecut de 6, iar în Timiş este foarte aproape de această valoare. De asemenea, alături de Bucureşti, şi Braşovul şi Clujul au rata îmbolnăvirilor peste 4. Alba, Constanţa, Hunedoara şi Sălaj au coeficentul infectărilor peste 3.\n\nÎn intervalul 18.03.2021 (10:00) – 19.03.2021 (10:00) au fost raportate 143 de decese (87 bărbaţi şi 56 femei), ale unor pacienţi infectaţi cu noul coronavirus, internaţi în spitalele din Alba, Argeş, Arad, Bacău, Bihor, Botoşani, Braşov, Caraş-Severin, Călăraşi, Cluj, Constanţa, Covasna, Dâmboviţa, Dolj, Galaţi, Gorj, Harghita, Hunedoara, Iaşi, Maramureş, Mehedinţi, Neamţ, Satu Mare, Sibiu, Suceava, Teleorman, Timiş, Tulcea, Vaslui, Vâlcea, Vrancea, Ilfov şi Bucureşti.\n\nDintre acestea, 1 deces a fost înregistrat la categoria de vârstă 30-39 ani, 7 decese la categoria de vârstă 40-49 ani, 10 decese la categoria de vârstă 50-59 ani, 42 decese la categoria de vârstă 60-69 ani, 41 decese la categoria de vârstă 70-79 ani şi 42 decese la categoria de peste 80 de ani.\n\n140 dintre decesele înregistrate sunt ale unor pacienţi care au prezentat comorbidităţi, 1 pacient decedat nu a prezentat comorbidităţi, iar pentru 2 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 11.632. Dintre acestea, 1.313 sunt internate la ATI.",
        "label": "Banat"
    },
    {
        "title": "Revoluţie, iartă-ne!",
        "text": "Mi-e silă de cei 27 de ani în care n-am reuşit să aruncăm la gunoi mizerabilii evenimentelor din 1989. Gunoaiele au pus nâna pe putere, gunoaiele au rămas să ne conducă. Lacrimi şi condoleanţe. Cu atât s-au ales sacrificaţii, carnea de tun, tinerii ce trebuiau să legitimeze o mare renaştere. Au îngropat-o nemernicii, din chiar primele zile. Emanaţii au avut nevoie de martiri. De sânge tânăr, de inconştienţi ce nu mai suportau vidul de libertate. Au ieşi, în nebunia lor, şi au fost ciuruiţi. La ordinele celor ce s-au cocoţat după aceea ani buni pe pupitrele puterii. Suntem în zilele în care suntem obligaţi să ne cerem iertare şi să-i slăvim pe cei sacrificaţi. Despre ei, numai linişte. Avem însă, discuţii interminabile despre cei cu merite deosebite, despre cei cu rol determinant etc. Mă cuprinde ruşinea. Am avut puşcă, am avut şi gloanţe în acele zile. Nu m-a obligat nimeni s-o fac. Am ieşit, pur şi simplu, pentru că explodam. Îmi doream să fiu liber. Şi am devenit liber. Aceste rânduri scrise acum, n-ar fi fost posibile înainte de atunci. Acesta este, pentru mine, trofeul lui decembrie 1989. Libertatea de a spune. Ce crezi, ce te doare. Fără a pretinde că deţii adevărul absolut. Au trecut 27 de ani. Avem libertatea dar, am gustat deja din amărăciunea libertăţii democratic limitate. Suntem mai săraci, suntem cerşetorii şi sclavii statelor dezvoltate din Europa. Sau din Uniunea Europeană. Am devenit rudele sărace de la ţară. Nu avem industrie, nu avem agricultură, nu avem educaţie, nu avem…. Credeam cu străşnicie, atunci în acel decembrie că, ne vom lepăda de toate ţi vom fi o naţie puternică şi liberă. Jigodiile politicianiste ne-au vândut ţara, ne-au vândut sufletul, ne-au vândut minţile.\n\nÎnchei cu o întrebare ce o pun în fiecare decembrie. Ştie cineva ce a fost cu cele şapte avioane de linie ce au aterizat în dimineaţa zilei de joi, 21 decembrie 1989 pe aeroportul din Caransebeş?\n\nSă auzim de bine!",
        "label": "Banat"
    },
    {
        "title": "Explozii în lanț la Reșița!",
        "text": "Nu bombardează nimeni orașul Reșița. Doar se distruge muniția asanată descoperită în Caraș-Severin.\n\nServiciul Voluntar pentru Situații de Urgență informează cetățenii despre activitățile de protecție civilă de distrugere a muniției asanate de pe teritoriul județului Caraș-Severin. Acțiunea va avea loc în poligonul Arsenal, aflat pe Str. Bârzăviței, nr. 4 mâine, 22 octombrie, între orele 09:00-16:00.\n\nAcțiunea are loc cu participarea personalului militar din cadrul ISU „SEMENIC” și Inspectoratului Județean de Jandarmi. Pentru protecția proprie, cetățenii sunt rugați să evite accesul în zona de siguranță din preajma poligonului.",
        "label": "Banat"
    },
    {
        "title": "Brexit în Marea Britanie, în cuplaj cu exit în judeţ!",
        "text": "Îmi cere şeful să scriu un text despre Brexit. Nu-l refuz, că nu e politicos dar, o spun public că nu mă prea pricep eu la politică internaţională. Ce înţeleg eu după referendumul britanic este că, pe de o parte, supuşii reginei au votat pentru plecarea imigranţilor din Albion. Dar, atenţie, veşnic umiliţii şi înjuraţii imigranţi cam făceau treburile murdare din regat, pe fondul unei leni profunde a băştinaşilor. Pe de altă parte, spun unii, regulile UE au cam măcinat baza micilor afaceri, ceea ce se poate observa cu ochiul liber şi la noi, în România. În fine, că nici nu-mi place şi nici nu stăpânesc subiectul, cred că trebuie să ne aducem din nou aminte de zicerea cu „perfidul Albion”. Adică, nu se face să propui, să semnezi şi să adopţi tratate pentru ca apoi să spui Good Bye! Gata cu supuşii reginei, trecem la ai noştri. La golanii ce se numesc politicieni şi în cur îi doare de votanţi. Vreo 20 de aleşi la Reşiţa, vreo 30 la consiliul judeţean. La prima convocare de constituire a celor două entităţi administrative, golanii au spus pas. Şi, pentru a nu avea cârcoteli, au sabotat şi pesediştii şi peneliştii. La cea de a doua convocare, probabil cu o cotă mult mai mare de nesimţire în vene, din nou pas! Va veni a treia convocare şi, desigur, pentru binele cetăţenilor Reşiţei şi al Caraş-Severinului, cele două organisme se vor constitui. Vor vomita pe rând, liderii partidelor reprezentate în CL şi CJ, nişte borhot cu aromă de sacrificii făcute pentru deblocarea situaţiei şi pentru asigurarea stabilităţii politice, administrarea judeţului şi a municipiului etc. De fapt, vor fi făcut pe dracu. Că se vor finţeles sau nu pe funcţiile de preşedinte, vicepreşedinţi la CJ şi de viceprimari la CL, vor fi obligaţi să se constituie pentru că, în caz contrar îşi pierd mandatele. Şi, după toată golănia asta, cine mai riscă să dea piept cu electoratul? Dacă sunteţi golani domnilor, fiţi până la capăt. Boicotaţi şi cea de a treia şedinţă.\n\nSa auzim de bine .",
        "label": "Banat"
    },
    {
        "title": "4.435 de noi cazuri de infectare cu COVID-19, in ultimele 24 de ore! 121 de persoane au decedat și 1.289 de bolnavi sunt internați la terapie intensivă!",
        "text": "În ultimele 24 de ore au fost confirmate pozitiv cu noul coronavirus un număr de 4.435 de cazuri, iar 121 de persoane au decedat. La nivelul întregii țări s-au realizat 14.859 de teste, a anunțat Grupul de Comunicare Strategică.\n\nÎn ultimele 24 de ore s-au realizat 14.859 de teste, dintre acestea, 9.650 în baza definiției de caz și a protocolului medical și 5.209 la cerere. Dintre acestea, 4.435 au fost confirmate pozitiv.\n\n Până astăzi, 13 decembrie, pe teritoriul României, au fost confirmate 556.335 de cazuri de persoane infectate cu noul coronavirus (COVID – 19) și 457.360 de pacienți au fost declarați vindecați.\n\n În intervalul 12.12.2020 (10:00) – 13.12.2020 (10:00) au fost raportate 121 decese (74 bărbați și 47 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Brăila, Brașov, Botoșani, Călărași, Caraș-Severin, Cluj, Constanța, Dâmbovița, Galați, Gorj, Hunedoara, Ialomița, Iași, Maramureș, Mureș, Olt, Prahova, Satu Mare, Sibiu, Suceava, Timiș, Vaslui, Vâlcea și Municipiul București.\n\n Dintre acestea, 1 deces a fost înregistrat la categoria de vârstă 30-39 ani, 3 decese la categoria de vârstă 40-49 de ani, 12 decese la categoria de vârstă 50-59 de ani, 41 decese la categoria de vârstă 60-69 ani, 41 decese la categoria de vârstă 70-79 ani și 23 decese la categoria de peste 80 de ani.\n\n 117 dintre decesele înregistrate sunt ale unor pacienți care au prezentat comorbidități, iar pentru 4 pacienți decedați nu au fost înregistrate comorbidități.\n\n La nivelul întregii țări, până astăzi, 13.385 de persoane diagnosticate cu infecție cu SARS – CoV – 2 au decedat.\n\n Cele mai multe cazuri sunt în București, unde au fost confirmate pozitiv 1142 de persoane în ultimele 24 de ore.\n\n În unitățile sanitare de profil, numărul total de persoane internate cu COVID-19 este de 12.136. Dintre acestea, 1.289 sunt internate la ATI.\n\n Până la această dată, la nivel național, au fost prelucrate 4.428.071 teste. Dintre acestea, 14.859 au fost efectuate în ultimele 24 de ore, 9.650 în baza definiției de caz și a protocolului medical și 5.209 la cerere.\n\n Pe teritoriul României, 42.328 de persoane confirmate cu infecție cu noul coronavirus sunt în izolare la domiciliu, iar 11.460 de persoane se află în izolare instituționalizată. De asemenea, 65.354 de persoane se află în carantină la domiciliu, iar în carantină instituționalizată se află 130 de persoane.",
        "label": "Banat"
    },
    {
        "title": "NEWS ALERT!PSD, pas înapoi!Ministrul Apărării anunță că proiectul de lege privind starea de criză nu este de actualitate!",
        "text": "Ministrul Apărării Naţionale, Vasile Dîncu, a declarat marţi, pentru AGERPRES, că proiectul de lege apărut în spaţiul public privind situaţia de criză şi pregătirea unei rezerve generale în caz de război, în care să fie cuprinşi bărbaţii români între 18 şi 60 de ani, nu este de actualitate şi că ministerul pe care îl conduce va anunţa opinia publică despre proiectele sale legislative.\n\n „Proiectul ajuns în media era o colecţie de prevederi din mai multe legi, fără expunere de motive, fără detalii. Nu este de actualitate. Era un draft, nu era pregătit pentru a intra în transparenţă. Când avem un proiect, anunţăm noi opinia publică”, a precizat Vasile Dîncu.\n\n De asemenea, potrivit unei alte prevederi, cetăţenii cu obligaţii în îndeplinirea îndatoririlor militare ar fi cei care îndeplinesc serviciul militar activ sau sunt în rezervă, cei încorporabili, între 20 şi 35 de ani, precum şi bărbaţii cu vârste cuprinse între 35 şi 63 de ani.",
        "label": "Banat"
    },
    {
        "title": "ALERTA MEDICALA :7.096 cazuri noi de persoane infectate cu COVID-19! 113 decese, 1.169 de pacienţi internaţi la ATI!",
        "text": "In ultimele 24 de ore au fost înregistrate 7.096 cazuri noi de infecții cu COVID-19 la nivelul întregii țări. De asemenea, au fost înregistrate 113 decese, dintre care 6 persoane fără comorbidități și un copil de 3 ani din Brașov.\n\n În urma testelor efectuate la nivel național, față de ultima raportare, au fost înregistrate 7.096 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv. Distribuția pe județe a cazurilor per total și a celor noi o regăsiți în tabelul de mai jos, a anunțat Grupul de Comunicare Strategică.\n\n Până acum numărul total al cazurilor confirmate cu Covid-19 la nivelul întregii țări de la izbucnirea pandemiei, a ajuns la 360.281, dintre care 8.926 de persoane diagnosticate cu infecție cu SARS – CoV – 2 au decedat. De asemenea, 243.832 de pacienți au fost declarați vindecați\n\n În unitățile sanitare de profil, numărul total de persoane internate cu COVID-19 este de 12.996. Dintre acestea, 1.169 sunt internate la ATI.\n\n Cele 7.096 cazuri noi au fost înregistrate după ce au fost realizate 21.571 de teste în ultimele 24 de ore. Dintre acestea, 13.195 au fost făcute în baza definiției de caz și a protocolului medical și 8.376 la cerere.\n\n Pe teritoriul României, 46.064 de persoane confirmate cu infecție cu noul coronavirus sunt în izolare la domiciliu, iar 13.161 persoane se află în izolare instituționalizată. De asemenea, 80.818 persoane se află în carantină la domiciliu, iar în carantină instituționalizată se află 23 de persoane, anunță Grupul de Comunicare Startegica.",
        "label": "Banat"
    },
    {
        "title": "Timișoara. Lovit de o umbrelă McDonald’s, bun de plată",
        "text": "Un bărbat va plăti și onorariul de avocat, după ce a fost lovit de o umbrelă pe terasa McDonald’s din Timișoara. Acum este pus la plată de magistrați.\n\nIncidentul a avut loc la locația din Piața Victoriei din Timișoara, în vara anului 2021. La o rafală de vânt, o umbrelă s-a rupt și l-a rănit la cap.\n\nOmul a fost dus atunci la spital pentru îngrijiri și a acționat restaurantul în judecată, fără câștig pe Secția Penal. A continuat procesul pe Civil și a pierdut. Acum are de achitat cheltuielile de judecată, respectiv serviciile unui avocat.\n\n„Respinge acțiunea formulată de reclamant, în contradictoriu cu pârâta Premier Restaurants România SRL. Obligă reclamantul la plata către pârâtă a sumei de 9.301,23 lei cu titlu de cheltuieli de judecată, constând în onorariu avocat. Cu drept de apel în termen de 30 de zile de la comunicare”, este sentința Tribunalului Timiș.\n\nMagistrații au considerat că ruperea umbrelei a fost cauzată de vântul puternic și nu putea fi evitată de restaurant. La sentința se poate face apel, ea nefiind definitivă.",
        "label": "Banat"
    },
    {
        "title": "Operațiunea Jupiter continuă și în Timiș. Sunt 260 de percheziții în țară",
        "text": "Parchetul de pe lângă Înalta Curte de Casație și Justiție și Poliția Română continuă operațiunea Jupiter. Sunt 261 de percheziții în Timiș și în țară.\n\nAcțiunea vizează delapidare, contrabandă, evaziune fiscal, înșelăciune, tâlhărie calificată, furt calificat, nerespectarea regimului armelor și al munițiilor, braconaj cinegetic, uz de armă fără drept și infracțiuni la regimul deșeurilor.\n\n„Acțiunile urmăresc documentarea activității infracționale a persoanelor cercetate, recuperarea prejudiciilor și indisponibilizarea bunurilor obținute din săvârșirea de infracțiuni sau deținute ilegal. Persoanele depistate vor fi conduse la audieri, în vederea luării măsurilor legale în fiecare cauză”, transmite Poliția Română.\n\nÎn Timișoara au avut loc, marți, două descinderi.",
        "label": "Banat"
    },
    {
        "title": "Starea de alertă, prelungita din 15 octombrie, pentru 30 de zile!",
        "text": "Ministrul Sănătăţii, Nelu Tătaru, a declarat, marţi, după şedinţa CNSU, că s-a decis propunerea prelungirii stprii de alertă cu 30 de zile. La rândul său, şeful DSU, Raed Arafat, a prezentat restricţiile care vor fi impuse progresiv, în funcţie de rata de infectare.\n\n”Şi la nivel european se prevede un trend ascendent. Şi în România e la fel. În afara de sâmbătă şi duminică, când am avut mai puţine teste, azi avem 3100 de cazuri. Raportăm aici creşterea numărului de cazuri în Alba, Bacă, Timiş, Prahova, Iaşi, şi Bucureşti”, a anunţat, marţi, ministrul Sănătăţii.",
        "label": "Banat"
    },
    {
        "title": "SPITALUL JUDETEAN DE URGENTA RESITA ARE UN ECOGRAF ULTRAPERFORMANT!",
        "text": "Începând din luna Martie 2023, pacienţii Spitalului Judeţean de Urgenţă Reşiţa – Staţionar II beneficiază de investigaţii medicale complexe realizate cu un ecograf nou şi performant achiziţionat de către Consiliul Judeţean Caraş-Severin.\n\nSistemul ecografic multidisciplinar staţionar de înaltă performanță este dedicat examinărilor de specialitate pentru pacienţi adulti, respectiv examinări abdominale avansate, vasculare, cardiologice, părți moi si urologice. Acesta dispune de un sistem ergonomic cu panou de lucru ușor de utilizat și intuitiv dotat cu cărucior incorporat ce dispune de roți orientabile pentru transportul facil. Valoarea echipamentului este de 183.000 lei fără TVA.\n\n“Noi am răspuns solicitării venite din partea cadrelor medicale ale Secției Cardiologie din cadrul Staționarului II, pentru că aceștia își doresc echipamente medicale moderne și perfomante în spital. Banii sunt din bugetul Consiliului Judeţean, iar echipamentul este unul de înaltă performanță și va contribui la creșterea calității serviciilor medicale din cadrul spitalului.“, a declarat Romeo Dunca, președintele Consiliului Județean Caraș-Severin.",
        "label": "Banat"
    },
    {
        "title": "Două surori minore, violate de tatăl vitreg! Una dintre ele a născut un băiețel!",
        "text": "Inculpatul Florin Alexa e trimis în judecată pentru săvârşirea infracțiunilor de viol în formă continuată şi de viol săvârşit asupra unui minor în formă continuată!\n\nPolițiștii de la Serviciul de Investigații Criminale din cadrul Inspectoratului de Poliție Județean Caraș-Severin l-au încătușat în luna martie pe individul în vârstă de 32 de ani, bănuit la acea vreme de săvârșirea infracțiunii de viol asupra unui minor. Procurorul de caz de la Parchetul de pe lângă Judecătoria Reșița a reținut în sarcina acestuia că, „la sfârşitul lunii mai 2023, prin exercitarea de ameninţări şi violenţe fizice, ar fi constrâns-o pe fiica sa vitregă, să întreţină un raport sexual normal în urma căruia minora ar fi născut un copil”.\n\nEste vorba despre o fată care se apropia de vârsta majoratului atunci când a devenit mamă. În urma unui viol! Agresorul, tatăl ei vitreg! Mama fetei are trei copii cu fostului ei soț, care a decedat. S-a recăsătorit cu Florin Alexa, cu care a mai făcut alți trei copii. Nu a cunoscut că fiica ei e gravidă, și nici nu a observat nimic care să-i dea de bănuit. Când fata a acuzat dureri de burtă a intuit că are apendicită. A dus-o la spital și acolo a aflat că va fi bunică. Dar și că soțul ei e tatăl nepotului ce avea să se nască. Femeia a mai declarat în fața anchetatorilor că l-a luat la întrebări pe soțul ei, acesta recunoscându-i „cu o ușurință nefirească faptul că a întreținut un raport sexual cu minora, fără a bănui însă că a lăsat-o însărcinată”.\n\nUn prieten al fetei de 17 ani a mărturisit și el organelor de cercetare penală că știa de la aceasta că tatăl ei vitreg se poartă urât cu ea, că vrea să o otrăvească! În 8 martie a aflat că tânăra a născut un băiețel și că tatăl copilului e chiar tatăl ei vitreg. I-a mai spus minora că a fost conceput în urma unui viol.\n\nInculpatul a recunoscut în fața anchetatorilor că, anul trecut, în timp ce soția sa era plecată la un control medical în Timișoara, a întreținut un raport sexual neprotejat cu fiica soției sale din prima căsătorie. El pretinde însă că nu a exercitat violențe sau amenințări și că actul sexual s-a consumat doar o dată. În camera unde dormeau ceilalți doi minori! Cercetările făcute în cauză au condus însă și la alte fapte și la o a doua victimă, de asemenea, minoră. Sora fetei care a născut!",
        "label": "Banat"
    },
    {
        "title": "Agitaţie mare ieri 21-08-2020 la PSD Moldova Nouă. Torma contestat în instanţă alături de mai mulţi candidaţi la Consiliul Local Moldova Nouă",
        "text": "În data de 20.08.2020, orele 16 s-a judecat la Judecătoria Moldova Nouă. Instanţa a respins contestaţia formulată împotriva hotărârii nr. 10/19.08.2020 a Biroului Electoral de Circumscripţie Moldova Nouă.\n\nHotărârea instanţei poate fi atacată în termen de 24 de ore de la pronunţare, adica, de la 20.08.2020 ora 19:30, până în 21.08.2020 ora 19:30 (termen 24 de ore de la pronunţare)\n\nAvocatul Bănicioiu precizează: ,,Instanţa nu judecă profilele candidaţilor ci doar legalitate Hotărârilor emise de Birourile Electorale de Circumscripţie, în speţa de faţă a analizat Hotărârile emise de Biroul de Circumscripţie Moldova Nouă şi a constatat că, nu este intemeiată contestaţia formulată.”",
        "label": "Banat"
    },
    {
        "title": "Singurul Consulat Onorific al Columbiei în România, inaugurat la Timișoara",
        "text": "Noul consul onorific al Columbiei la Timișoara este Cristian Florin Crișan. Consulatul de la Timișoara reprezintă singura legătură diplomatică directă între Columbia și România.\n\nInaugurarea consulatului onorific al Columbiei de la Timișoara a avut loc în prezența Excelenței Sale, Assad José Jater Peña, Ambasadorul agreat al Republicii Columbia, a primarului Timișoarei, Dominic Fritz, a oficialităților locale și a reprezentanților mediului de afaceri din Timișoara.\n\n„Este o mare onoare această învestire în calitate de consul onorific al Columbiei la Timișoara. În acest moment, consulatul pe care îl reprezint este singura legătură diplomatică directă a României cu Columbia. Îmi doresc să transformăm Columbia într-un aliat diplomatic, economic și cultural, așa cum era cândva pentru România. Cred că, din punct de vedere al afacerilor, se pot construi poduri frumoase între cele două țări. Columbia are o economie emergentă, la fel ca întreaga America Latină. Sunt convins că orașul nostru multicultural și multietnic are multe de oferit și felicit autoritățile columbiene că au acceptat ca primul consulat să se înființeze aici.”, a declarat Cristian Florin Crișan, consulul onorific al Columbiei la Timișoara.\n\nFlorin Crișan a subliniat nevoia revitalizării relațiilor comerciale și culturale dintre România și Columbia: „De prea mulți ani nu au mai fost promovate legăturile dintre țările noastre și este vital ca acest lucru să îl schimbăm cât mai repede.”\n\nConsulul a menționat și că are o legătură de suflet cu Columbia. Și-a petrecut o parte a copilăriei acolo; tatăl său a pus bazele filialei FAEM, actuala AEM, în Bogota. „Peste cinci milioane de contoare de curent, apă și gaz ieșite de pe porțile renumitei fabrici timișorene au fost exportate în Columbia, unde au deservit necesitățile rezidențiale mulți ani de-a rândul.”, a povestit Cristian Crișan.\n\nNoul consul onorific a anunțat și planurile de deschidere a Ambasadei Columbiei la București, anul viitor. În acest sens, el a avut o serie de întâlniri cu reprezentanți ai Camerei de Comerț din București, ai Asociației Marilor Rețele Comerciale din România, precum și cu oficiali și oameni de afaceri din Timișoara, inclusiv ADR Vest. „Am reușit să stârnim interesul antreprenorilor și investitorilor români pentru a cunoaște Columbia mai departe de prejudecățile întipărite. Sunt încrezător că astăzi pornim reconstrucția unor relații bilaterale, care se vor dezvolta în interesul ambelor țări.”, a mai declarat Cristian Florin Crișan.\n\n„Fiecare consulat onorific este o dovadă a multiculturalității specific timișorene și o investiție în prosperitatea orașului. Columbia a ales Timișoara pentru primul consulat onorific din România, lucru care ne bucură și ne onorează. Este încă o dovadă a atractivității noastre internaționale.”, a declarat primarul Dominic Fritz, prezent la eveniment.\n\nConsulatul Onorific al Columbiei la Timișoara este situat în Timișoara pe strada Martir Miroslav Todorov la nr. 10, în cadrul Luna Residence.\n\nÎn prezent, la Timișoara există două consulate generale, ale Germaniei și Serbiei, și 15 consulate onorifice ale: Austriei, Belgiei, Beninului, Bulgariei, Cehiei, Columbiei, Coreei de Sud, Italiei, Macedoniei de Nord, Mexicului, Olandei, Peru, Republicii Moldova, Spaniei și Ungariei.",
        "label": "Banat"
    },
    {
        "title": "Traficantul de migranți, prins cu focuri de armă, reținut",
        "text": "Judecătorul de drepturi și libertăți din Tribunalul Timiș a dispus arestarea preventivă pentru 30 de zile a traficantului de migranți prins cu focuri de armă.\n\nBărbatul, capturat după o urmărire pe autostrada de lângă Timișoara, avea în mașină mai mulți străini. Unii au fugit la vederea polițiștilor, care au tras și 9 focuri de avertisment în timpul misiunii.\n\n„În urma cercetărilor, polițiștii de frontieră din cadrul Inspectoratului Teritorial al Poliției de Frontieră Timișoara au constatat faptul că șoferul din Republica Moldova în vârstă de 24 ani are și cetățenia română. Totodată a reieșit faptul că a preluat un grup de migranți dintr-o localitate de lângă Timișoara cu scopul de a-i transporta până într-o locație în apropierea frontierei romano-ungare în vederea trecerii ilegale pentru a ajunge într-un stat din vestul Europei”, a transmis Poliția de Frontieră.\n\nVă amintim că, în noaptea de sâmbătă spre duminică, polițiștii timișeni au vrut să oprească pe autostradă un șofer. Acesta a accelerat însă. A fost urmărit pe o distanță de 18 kilometri, între Giarmata și Remetea Mare până la intrarea în Timișoara.\n\nÎn sensul giratoriu de la Aeroportul Timișoara, autoturismul a intrat în coliziune cu alte două, după care s-a oprit în afara șoselei. Atunci, mai mulți migranți au fugit, polițiștii reușind să rețină șoferul și alte 6 persoane.\n\nStrăinii sunt din Egipt, Siria și Yemen. Au intrat legal în România și aveau dreptul să stea la noi în țară. Unul dintre migranți a fost dus la spital.",
        "label": "Banat"
    },
    {
        "title": "O tonă de pește din braconaj, confiscată la Moldova Nouă",
        "text": "Polițiștii de la Transporturi Timișoara și Caraș-Severin au făcut 8 percheziții în zona Moldova Nouă. Au confiscat o tonă de pește care provine din braconaj piscicol.\n\nDescinderile au avut loc la 7 pescari autorizați și la punctul de lucru al unei societăți comerciale din domeniul turismului, din zona Moldova Nouă, în cadrul a două dosare penale privind comercializarea fără documente, de pește și alte viețuitoare acvatice.\n\nAu fost ridicate 932 de kilograme de pește și produse din pește, fără documente de proveniență, dintre care peste 43 de kilograme de sturion și 23 de kilograme de șalău vărgat, specii interzise la pescuit, zeci de plase de pescuit de diferite dimensiuni, harpoane și alte dispozitive folosite la pescuit.\n\n„În cauză, există bănuiala rezonabilă că peștele și produsele din pește ar fi fost destinate comercializării fără documente legale. De asemenea, au fost indisponibilizați aproape 5.000 de euro, bani despre care există bănuiala că ar proveni din astfel de activități ilicite și au fost aplicate 2 sancțiuni contravenționale, în valoare totală de 6.000 de lei, conform prevederilor Legii nr.176 din 2024, privind pescuitul și protecția resursei acvatice vii. Cele 932 de kilograme de pește au fost lăsate în custodie unei asociații de profil din zonă”, a transmis IPJ Caraș-Severin.\n\nFață de o persoană a fost dispusă măsura reținerii, pentru 24 de ore, fiind introdusă în Centrul de Reținere și Arestare Preventivă al Inspectoratului de Poliție Județean Caraș-Severin.",
        "label": "Banat"
    },
    {
        "title": "Informații privind administrarea de vaccinuri anti COVID-19 în ultimele 24 de ore la nivelul județului Caraș-Severin.",
        "text": "DSP anunță că, la nivelul județului Caraș-severin, în cadrul etapei a II-a de vaccinare împotriva COVID-19 s-a administrat un număr total de 288 vaccinuri, astfel: 84 doze în cadrul Spitalului Municipal de Urgență Caransebeș, 132 doze în cadrul Spitalului Orășenesc Oravița, 6 doze în cadrul Spitalului Orășenesc Moldova Nouă și 66 doze în cadrul sălii de sport a Liceului de arte „Sabin Păuța” din Reșița. Nu au fost înregistrate reacții severe.\n\nDSP informează că, de la debutul campaniei de vaccinare și până în prezent, la nivelul județului Caraș-Severin, s-au primit 9376 doze și s-au administrat 8264 doze vaccin împotriva virusului SARS-CoV-2, după cum urmează: 1492 în cadrul Spitalului Județean de Urgență Reșița, 2824 doze în cadrul Spitalului Municipal de Urgență Caransebeș, 2143 doze în cadrul Spitalului Orășenesc Oravița, 190 doze în cadrul Spitalului Orășenesc Oțelu Roșu, 1093 doze în cadrul Spitalului Orășenesc Moldova Nouă și 522 doze în cadrul sălii de sport a Liceului de arte „Sabin Păuța” din Reșița.",
        "label": "Banat"
    },
    {
        "title": "Reșița se pregătește pentru sărbătorile de iarnă",
        "text": "În centrul Reșiței, se amplasează bradul de Crăciun. Aprinderea iluminatului festiv este preconizată pentru 6 decembrie.\n\nContinuând tradiția ultimilor ani, Primăria Reșița va ilumina festiv doar centrul orașului și Parcul Tricolorului, zone unde vor fi amplasați și brazi de Crăciun. Motivele țin de costuri dar și de faptul că, pe traseul tramvaiului, stâlpii sunt în garanție, fapt care nu permite intervenții de niciun fel asupra acestora. Încă de ieri, angajații de la domeniul de administrare public-primat au fost văzuți amplasând bradul din centrul orașului, în perioada următoare urmând a fi montat și patinoarul.\n\n„Brazii care vor fi amplasați în cele două locații provin de pe domeniul public al orașului. Pe Str. Ioan Corvin, cetățenii au solicitat de ani de zile să fie tăiați cei doi brazi pentru că au crescut foarte înalți. I-am păstrat până acum și le dăm o ultimă utilitate. În centru, va fi un târg de sărbători organizat de primărie. În ultima ședință de consiliul local, s-a votat ca să avem și patinoar. Acesta va funcționa pe toată luna decembrie și, în funcție de costuri și de vreme, vom decide dacă-l vom ține și în ianuarie”, a spus pentru Express de Banat viceprimarul Daniel Călin.\n\nDin declarația sa, am reținut că la târgul de Crăciun vor fi prezenți în jur de 20 de comercianți de produse specifice momentului. Totodată, până după anul nou, în centrul Reșiței, va fi amplasată și o scenă pe care, în fiecare seară, se vor ține programe cultural-artistice. Programul evenimentelor urmează să fie definitivat în perioada următoare.",
        "label": "Banat"
    },
    {
        "title": "Felix Borcean modernizează educația din Caransebeș",
        "text": "Primarul Caransebeșului, Felix Borcean, continuă să-și demonstreze angajamentul față de educație și viitorul tinerilor din oraș, semnând recent două contracte importante pentru unitățile de învățământ. Este vorba despre dotarea cu mobilier școlar pentru toate grădinițele, școlile și Clubul elevilor, precum și reabilitarea energetică a Liceului Tehnologic „Dacia”. Desigur, mobilierul nou este mereu o bucurie pentru copii, care probabil își imaginează deja cum se vor așeza pe scaunele proaspăt livrate în termen de 60 de zile. Să sperăm că va fi la fel de confortabil pe cât sună! Totuși, trebuie să ne punem întrebarea: oare noile bănci și scaune vor face temele în locul elevilor? Până la o asemenea inovație, rămâne să apreciem efortul administrației de a le oferi condiții mai bune. Cu siguranță, orice upgrade este binevenit, mai ales când vine cu un termen limită clar – un detaliu care ne dă încredere că lucrurile chiar se mișcă. Mai interesantă este, însă, partea cu reabilitarea energetică a Liceului Tehnologic „Dacia”. Într-un oraș în care discuțiile despre încălzirea globală se poartă adesea la o cafea, reabilitarea energetică a școlilor devine un subiect serios. Administrația Fondului de Mediu, care susține acest proiect, ne dă speranța că elevii nu doar că vor învăța în săli mai confortabile, dar și că mediul va respira ușurat, măcar un pic. Evident, pentru că nimic nu spune „progres” mai bine decât niște ferestre noi și un acoperiș mai eficient energetic! Felix Borcean nu ne spune exact când vor începe lucrările, dar promisiunea că se vor demara „în cel mai scurt timp” este tot ce ne trebuia să auzim pentru a ne simți liniștiți. Este clar că primarul își dorește ca viitorul educației din Caransebeș să fie la fel de luminos ca și becurile economice care, sperăm, vor ilumina sălile de clasă renovate. Deci, dragi părinți și elevi, pregătiți-vă să vedeți schimbări importante în școli și licee. Chiar dacă noile bănci nu vor transforma dintr-o dată elevii în genii, măcar vom avea parte de un mediu mai plăcut și mai modern. Primarul Borcean se ține de cuvânt și, cu un pic de răbdare, vom vedea cum educația din Caransebeș se modernizează, mobilă cu mobilă și șurub cu șurub. Astfel, deși nu putem să promitem că elevii vor deveni mai studioși peste noapte, măcar vor face asta dintr-un scaun confortabil și într-o clădire mai prietenoasă cu mediul. Și, cine știe? Poate că eforturile acestea vor aprinde scântei de ambiție în tinerii caransebeșeni.",
        "label": "Banat"
    },
    {
        "title": "Tatăl arestat pentru că și-a violat fiica de 14 ani a trecut testul cu detectorul de minciuni!",
        "text": "Reșițeanul Doru Drăgan a fost încătușat pentru 30 de zile sub aspectul comiterii infracțiunii de viol săvârșit asupra unui minor, a propriei fiice, însă cere să fie pus în libertate pentru lipsă de probe!\n\nInculpatul solicită Tribunalului Caraș-Severin să-l pună în libertate, eventual să fie obligat la respectarea prevederilor unei măsuri preventive mai blânde, susținând că e victima unei înscenări. Doru Drăgan a ajuns în fața judecătorului de drepturi și libertăți al Judecătoriei Reșița după ce procurorul de caz a arătat că acesta a întreținut un raport sexual cu fiica sa minoră prin constrângere, profitând de starea vădită de vulnerabilitate și vârsta ei fragedă.\n\nBărbatul e incriminat pentru o faptă comisă luna aceasta, însă procurorii investighează dacă nu cumva drama fetei a început în 2020. Atunci ar fi violat-o pentru prima dată! Pe vremea când avea numai 10 ani! Procurorii au adunat date potrivit cărora, la începutul acestui an, Doru Drăgan a atins-o pe minoră în zonele intime și i-a făcut avansuri sexuale. În iulie, cu aproximativ 2 săptămâni înainte de la sesizarea Poliției, ar fi violat-o într-o pădure de lângă lacul Secu, mai exact în apropierea fostului stadion Muncitorul. Într-o noapte, în jurul orelor 23, ar fi fost păcălită de tatăl său se plece la Timișoara, la spital, unde mama ei era internată cu o surioară de-a minorei. Ar fi dezbrăcat-o și violat-o, la adăpostul vegetației dese. A doua zi, fetița a povestit unei vecine cum a fost batjocorită și apoi a plecat la Oravița, să locuiască împreună cu mătușa sa. Aceasta din urmă a sesizat organele de poliție.\n\nÎn apărarea sa, inculpatul are câteva probe solide. În primul rând, examinarea medico-legală atestă o deflorare veche, a cărei dată nu poate fi precizată, nefiind identificate leziuni traumatice. Practic, actele medicale de la dosar nu dovedesc cu adevărat violul, se apără inculpatul. În plus, testul poligraf, deși nu e o probă juridică, ci doar un indiciu, a fost trecut de către inculpat. Conform concluziilor testului cu detectorul de minciuni, nu s-au evidențiat modificări care să fie interpretate ca indici cerți ai comportamentului simulat. În aceste condiții, inculpatul spune că nu există nimic care să ateste că acuzațiile fetei sunt adevărate, neagă totul și susține că e vorba despre o înscenare a soției și fiicei sale pentru a scăpa de el. În concluzie, nu recunoaște fapta pentru care este cercetat și arestat preventiv.",
        "label": "Banat"
    },
    {
        "title": "Mozaic din Spania și granit din Italia, pentru placarea fântânii cinetice de la Reșița",
        "text": "Opera maestrului Constantin Lucaci nu va fi gata anul acesta. Autoritățile avansează un nou termen: primăvara lui 2025.\n\nMai este de lucru la arteziana din centrul orașului. Angajații Direcției pentru Întreținerea și Repararea Patrimoniului Consiliului Local Reșița aproape că au finalizat placarea pe interior cu mozaic a fântânii, urmând ca, după acest proces, să se îngrijească și de exteriorul acesteia. Pentru partea de exterior, s-a optat pentru granit adus din Italia.\n\n„Fântâna a fost deja placată în proporție de 90% cu mozaic din Spania. Ar trebui ca, în zilele următoare, să terminăm cu partea de mozaic, după care să așteptăm să vină granitul care va fi placat pe toată partea superioară a fântânii, pe partea exterioară. Granitul vine din Italia, și nu ne-a fost ușor să-l procurăm. Va mai dura un timp placarea cu granit, căci nu este foarte simplu de lucrat cu el, fiecare placă trebuie tăiată pe cota ei. Dar, indiferent de situație, indiferent ce urmează, luna aprilie o să ne prindă cu ea gata. Cum o să vină sezonul cald, o pornim. I-a fost revizuit sistemul electric, instalațiile de alimentare, pompele, s-a făcut revizie la absolut tot. Mai este doar în lucru partea arhitecturală, funcționalitatea este 100%, deci nu vor mai fi probleme”, a dat asigurări Daniel Călin.",
        "label": "Banat"
    },
    {
        "title": "SPITALELE ROMANIEI AU DEVENIT CREMATORII!",
        "text": "Nici nu s-a asternut bine uitarea peste tragedia de la Piatra Neamt si un incendiu puternic a avut loc azi dimineață la secția ATI a Spitalului de Boli Infecțioase din Constanța. 7 pacienți au murit în urma incendiului, potrivit procurorului de caz. El a infirmat informația oficială furnizată anterior de ISU, care raportase 9 decese. În dimineața de vineri în spital se aflau 113 pacienți, dintre care 10 internați la Terapie Intensivă.Autoritatle isi declina competenta si arunca vina dintr-o ograda in alta.Chiar in halul asta a ajuns tara in care asigurarile de sanatate reprezinta un procent bun din salariul oricarui truditor! Unde se duc oare acesti bani? In Sanatate, sigur nu!",
        "label": "Banat"
    },
    {
        "title": "O jumătate de nenorocire, tot nenorocire se cheamă",
        "text": "Faptul că ne aflăm la jumătatea campaniei electorale pentru Parlamentul României, nu înseamnă neapărat că ne aflăm la jumătatea împlinirii unei nenorociri întregi la final. Totuşi, urmărind „mesajele” mai degrabă înjurăturile electorale ale participanţilor, înclin să cred că nu ne va fi bine, indiferent ce partid va câştiga. Din moment ce tu, formaţiune politică ce te pretinzi democrată, europeană, bla, bla, recurgi la discursuri de mahalagioaică cum pot eu să am încredere în tine? Şi când spun eu, nu mă refer la cei de la Legea 416 care pun ştampila pe cine spune primarul, pentru a-şi primi şi următorii patru ani taxa pe lene. Şi pentru a le râde în nas proştilor ce îşi plătesc conştiincios taxele şi impozitele în urma muncii ce le este plătită prost de gunoaiele de la conducere. Nu mă refer nici la nemernicii cu drept de vot ce pe timp de inundaţii, nămeţi stau cu cinzeaca în mână în faţa casei lor sau la crâşmă şi dau sfaturi trupelor de intervenţie. Nici la cei ce s-au pensionat de „boală” de pe patruzeci şi un pic de ani, îmbogăţind medici infractori.\n\nSper că pot să cred în mobilizarea unui segment social de la mediu intelectual în sus, capabil să discearnă ipocrizia şi mahalagismul majorităţii candidaţilor la un loc de fotoliu parlamentar. Nu îmi permit să mă erijez în cel ce vă spune cu cine trebuie să votaţi. Dacă este să fiu sincer, nici eu nu m-am hotărât până acum. Dar, sunt sătul de politicienii de căcat de până acum. Indiferent de culoarea hârtiei igienice cu care se şterg la cur. Ne trebuie altceva, cred eu. Ce, după conştiinţa şi dorinţele de viitor ale fiecăruia dintre dumneavoastra.\n\nPe de altă parte, am studiat cât a fost dreapta şi cât a fost stânga la putere în cei 27 de ani de „libertate”. Stânga 14 ani, dreapta (doar) 12. Un an şi trei luni, independenţi. Aşadar, vina dezastrului din România nu poate fi pus pe umerii unora sau ai celorlalţi. Adevărul este că sunt condamnaţi să împartă toate eşecurile postdecembriste. Sigur că se vor găsi politruci care vor spune că nu contează durata mandatelor ci, efectul dezastruos al unor legi date de ceilalţi. Staţi cuminţi, dragi politicieni, sunteţi la fel de vinovaţi, fie şi dacă v-am lua legile la puricat, până la punct şi virgulă.Mai avem două săptămâni şi vine chestiunea aceea cu ştampila. Ăsta are, ăsta n-are, cine are?\n\nSa auzim de bine!",
        "label": "Banat"
    },
    {
        "title": "PERNA CARE TE POATE UCIDE",
        "text": "Aspergiloza pulmonara cronica este o boala de plamani extrem de grava care este provocata de sporii unei ciuperci microscopice care se formeaza pe perne.\n\nUniversitatea din Manchester a aratat intr-un studiu realizat in 2015 ca Aspergillus se formeaza pe majoritatea pernelor(cel mai probabil se hraneste cu excremente de acarieni).\n\nAcesti spori sunt inhalati de catre omul care doarme pe perna si cand ajung in organism, provoaca simptomele unei simple viroze.\n\nSporii de ciuperca de tip Aspergillus se gasesc oriunde in jurul nostru. Acestia se dezvolta in sistemele de aclimatizare si de ventilatie si sunt imprastiati in aer.\n\nBaile si bucatariile sunt medii favorabile pentru formarea acestei ciuperci care provine din mucegaiuri.\n\nBoala provocata de mucegaiul Aspergillus, netratata la timp, se poate agrava si devine mortala.",
        "label": "Banat"
    },
    {
        "title": "Trenurile cadențate în Timișoara și Reșița, din 2027",
        "text": "A fost semnat contractul pentru introducerea sistemului de trenuri cu mers cadențat. Astfel de garnituri urbane vor circula și în jurul Timișoarei și Reșiței.\n\nValoarea proiectului este de aproape 19 milioane de lei. Mersul cadențat va reflecta cererea de mobilitate a populației, pe o perioadă de cel puțin 10 ani, din jurul municipiilor reședință de județ ale României.\n\n„Obiectivul principal al acestui proiect îl reprezintă introducerea trenurilor de mers cadențat în jurul și între marile orașe din România, printr-o abordare integrată a transportului de persoane de tip navetă (distanță redusă) cu transportul de persoane pe distanțe medii și lungi, coroborat cu o mai bună definire a obligației de serviciu public în transportul feroviar public de călători la nivel național, ce include stabilirea obligației de serviciu public de transport feroviar public de călători, pentru perioada decembrie 2027 – decembrie 2042”, a transmis Autoritatea pentru Reformă Feroviară.\n\nPerioada de implementare a contractului este de 24 de luni, iar co-finanțarea vine de la Uniunea Europeană din Fondul European de Dezvoltare Regională, prin Programul Transport 2021 – 2027.",
        "label": "Banat"
    },
    {
        "title": "Apa și canalul, în lucru la Naidăș",
        "text": "Lucrările au ajuns la stadiul de 80%. Rețeua de apă a comunei Naidăș ar trebui să fie gata anul viitor.\n\nPrin investiția în valoare de 9,1 milioane de lei finanțată prin PNDL 2, apa este captată prin trei foraje după care, prin pompare, ajunge în două bazine. De aici, prin cădere, alimentează localitățile Naidăș și Lescovița. Pe scurt, asta prevede proiectul demarat mai demult și care a avansat destul de greu fie din cauza creșterii prețurilor, fie din cauza greutăților întâmpinate de constructor. Primarul Marius Pohanka însă speră că lucrarea se va finaliza în actualul termen, rezultat după prelungiri repetate ale termenului inițial. Asta deoarece magistrala de apă a fost deja introdusă și recepționată, după care a demarat realizarea racordurilor în baza unui al doilea proiect.\n\n„Racordurile la rețeaua de apă sunt gata. Mai este de lucru la stațiile de pompare, care trebuie echipate, la stația de epurare montată în procent de 80% și pe o porțiune de 300 m unde rețeaua trebuie refăcută întrucât a fost stricată de precipitații. Se mai lucrează și la subtraversări. În cursul anului viitor ar trebui să fie gata. Mai trebuie să facem racordurile și la rețeaua de canalizare, pe care intenționăm să le facem printr-un alt proiect”, a spus Marius Pohanka pentru Express de Banat. La finalul lucrărilor, Primăria Naidăș vrea să bată palma cu o societate care să se ocupe de administrarea și întreținere acesteia. Până atunci însă mai e de lucru.",
        "label": "Banat"
    },
    {
        "title": "BOLNAVII DIN SPITALUL DE URGENTA RESITA NU VOR MAI STA IN FRIG!",
        "text": "Instalația are o valoare contabilă de 472,227 lei și este compusă din cazan de apă caldă, pompă de recirculare, arzător modular pe gaz metan și pompă circulație cu turație variabilă. Aceasta a fost transferată din patrimonial Municipiului Reșița către Spitalul Județean cu titlu gratuit.E bine, dar e loc si de mai bine!",
        "label": "Banat"
    },
    {
        "title": "3109 de cazuri noi de Covid 19!Caras-Severin 64 persoane infectate cu COVID-19 , Timis 111 persoane !",
        "text": "În urma testelor efectuate la nivel național, față de ultima raportare, au fost înregistrate 3.109 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\nInstitutul Naţional de Sănătate Publică (INSP) arată, în raportul privind situaţia infectărilor cu noul coronavirus în săptămâna 5-11 octombrie, că Bucureştiul are rata de incidenţă cumulată în ultimele 14 zile de 3,11 la mia de locuitori. Conform datelor furnizate luni de Grupul de Comunicare Strategică, luni, în Bucureşti, incidenţa cumulată era 2,66. Numărul total al cazurilor de COVID-19 a ajuns la 160.461, marţi, după ce Grupul de Comunicare Strategică a anunţat că 3.109 de persoane au fost diagnosticate în ultimele 24 de ore. De asemenea, 68 de persoane au decedat, iar la ATI sunt internaţi 651 de pacienţi. În Bucureşti , coefientul de infectare este 2,69, mai mic decât cel anunţat de INSP, de 3,11 la sută, raportarea fiind făcută pentru o populaţie de 2.151.665 de locuitori.",
        "label": "Banat"
    },
    {
        "title": "Ce vor cetățenii de la Adrian Torma?",
        "text": "Infrastructură stradală, rețea de apă și canal sau rețea de energie electrică în anumite zone sunt doar o parte a doleanțelor locuitorilor din Moldova Nouă.\n\nProgramul de audiențe s-a reluat ieri, primarul Adrian Torma dialogând cu cetățenii alături de vicele Constantin Schinteie și de specialiști pe diferite probleme din cadrul primăriei. Cei 25 de cetățeni înscriși în audiență au mai semnalat și probleme legate de gestiunea deșeurilor sau situații situații limită cu care se confruntă.\n\n„Am ascultat doleanțele oamenilor și vom interveni ca fiecare să primească un răspuns sau o rezolvare în cel mai scurt timp. Am fost copleșit emoțional de dramele unor concetățeni și mă bucur că au încredere în mine. Voi face toate demersurile ca să fiu alături de ei”, a spus Adrian Torma. La finalul programului de audiențe, primarul și-a luat angajamentul că va identifica cele mai bune soluții, în limitele legii, pentru a veni în sprijinul oamenilor.\n\nLa Primăria Moldova Nouă, cetățenii se pot înscrie la audiențe după următorul program:\n\n – primar: miercuri, ora 13.00;\n\n – viceprimar: luni, ora 11.00;\n\n – secretar general: joi, ora 13.00.\n\n Programările se fac la numărul de telefon 0255/540997 până cel târziu cu 24 de ore înainte de data şi ora stabilite.",
        "label": "Banat"
    },
    {
        "title": "Fetiță de 10 ani, decedată într-un accident în Timișoara. VIDEO",
        "text": "O fetiță de 10 ani și-a pierdut viața, marți, într-un grav accident petrecut în Timișoara. O șoferiță a trecut pe roșu și a lovit puternic mașina în care se afla copila.\n\nAccidentul a avut loc la intersecția dintre bulevardul Stan Vidrighin și strada Betania. Martorii spun, pe rețelele de socializare, că șoferița vinovată conducea cu viteză mare.\n\n„O femeie de 38 de ani a condus un autoturism pe strada Stan Vidrighin din Timișoara, dinspre sensul AEM, iar la intersecție cu strada Betania a intrat în coliziune cu un autoturism condus de o femeie de 32 de ani, care circula regulamentar dinspre Ștefan cel Mare efectuând viraj la stânga spre strada Betania pe culoarea verde a semaforului electric. Din nefericire, în urma impactului, o fetiță de 10 ani, pasageră în autoturismul condus de femeia de 32 de ani, a decedat”, a transmis IPJ Timiș.\n\nPolițiștii au întocmit un dosar penal sub aspectul săvârșirii infracțiunii de ucidere din culpă.\n\nÎn video-ul apărut cu momentul producerii accidentului se vede cum șoferița care l-a provocat a venit cu viteză. În fața ei nu era nicio altă mașină oprită la semafor, așa că aceasta a trecut glonț prin intersecție. A lovit foarte puternic mașina în care era fetița decedată, chiar autoturismul ei a ajuns pe scuar, trecând prin barele de metal de protecție.",
        "label": "Banat"
    },
    {
        "title": "Comuna Armeniș își actualizează PUG-ul",
        "text": "Primăria Armeniș a scos la licitație contractul de servicii pentru elaborarea documentelor necesare actualizării Planului Urbanistic General (PUG). Concret, investiția propusă are în vedere elaborarea/actualizarea în format GIS (piese scrise și piese desenate) a documentațiilor de amenajare a teritoriului.\n\nAdministrația locală Armeniș precizează că proiectul va avea un impact major asupra dezvoltării comunității, deoarece reprezintă documentele de referință care vor sta la baza tuturor investițiilor viitoare de modernizare a infrastructurii și serviciilor publice necesare pentru a crește calitatea vieții în comună.\n\nPentru acest contract, Primăria Armeniș pune la bătaie puțin peste 500.000 de lei, firmele interesate putând depune ofertele până la data de 22 noiembrie.\n\nInvestiția se realizează cu fonduri europene, în urma unui proiect câștigat de administrația locală din Armeniș, prin Planul Național de Redresare și Reziliență.",
        "label": "Banat"
    },
    {
        "title": "PSD contra PSD la Moldova Nouă, Lupu Matei sare în ajutorul lui Ion Chisăliţă",
        "text": "Agitaţie mare în interiorul Organizaţiei locale PSD Moldova Nouă, membri vechi ai organizaţiei de 3 zile sunt sunaţi să nu voteze Băleanu sau Torma, să voteze la primar cu Ion Chisăliţă. O adevărată răsturnare de situaţie pe scena politică din Moldova Nouă. Disperaţi liberalii se agaţă de orice vot… Redacţia Cărăşanul a atras atenţia în editorialul din 17 august ,,Cine va câştiga primăria la Moldova Nouă? Torma, Chisăliţă sau Băleanu? ,,Ca Lupu Matei va interveni în disputa politică de pe malul Dunării, iar acum se confirmă. Din informaţiile noastre Lupu Matei este acum membru PSD Timiş, sabotând-ul pe Torma practic îl sabotează şi pe Grindeanu trimis special în Clisura Dunării să susţină candidaţii PSD, interesante mişcări politice pe ultima sută de metri.\n\nUnul din cei vechi PSD şi cei mai vocali de pe reţeaua de socializare Facebook declară sub anonimat: ,,La alegerile din 2008 şi 2012 l-am înjurat şi hăituit pe Chisăliţă că aşa a vrut Lupu, acum sunt sunat să-l înjur pe Baleanu si Torma şi să votez cu Chisăliţă, am să votez PSD şi dacă este preşedinte şi candidat o maimuţa niciodată Ion Chisăliţă.",
        "label": "Banat"
    },
    {
        "title": "Mașină, proiectată într-un stâlp, în Dumbrăvița",
        "text": "Un șofer s-a trezit proiectat cu mașina într-un stâlp de pe marginea unei străzi din Dumbrăvița. Se afla în depășire, când a fost izbit de un alt autoturism.\n\nO șeferiță este vinovată de producerea accidentului. A intrat în mașina aflată deja în depășire. Ea a fost și rănită și a ajuns la spital.\n\n„O femeie în vârstă de 41 de ani a condus un autoturism pe str. Țarcului dinspre str. Tudor Vladimirescu înspre str. Simfoniei, iar la intersecția cu str. Iza, a intrat în coliziune cu un autoturism care se afla în depășire regulamentară din aceeași direcție de mers, condus de către un bărbat în vârstă de 32 de ani, autoturismul acestuia fiind proiectat într-un stâlp de iluminat public”, a transmis IPJ Timiș.",
        "label": "Banat"
    },
    {
        "title": "Ion Chisăliță resuscitat cu elicopterul?",
        "text": "Salvare din cer pentru candidatul liberalilor pentru alegerile de duminică. NU, nu a fost elicopterul SMURD (domnul Vela nu mai e ministru la Interne!) ci elicopterul lui Romeo Dunca, președintele care deși are un mega haos pe cap la Consiliu Județean lasă totul vraiște și fuge-n clisură să-l salveze pe Chisăliță.\n\nDesantul liberal este greu de înțeles câtă vreme, practic, Chisăliță nu prea există nici prin oraș, nici în online, ci este doar plimbat ca sfintele moaște, de ici-acolo.\n\nOștirile liberale sunt conduse chiar de către Marcel Vela care, deși se războiește la București cu Ludovic Orban, fiind în echipa care încearcă să-l alunge, a lăsat toate luptele baltă și a venit la Moldova Nouă, văzând că nu-l votează nimeni pe Chisăliță, poate-poate o fi reușind el sau Dunca să mai adune ceva voturi pentru liberali.\n\nDin păcate, marea echipă de liberali nu a decis să organizeze și o conferință de presă, astfel încât candidatul lor și susținătorii săi să poată fi întrebat serios despre planurile avute cu acest oraș, ci doar mici întâlniri de partid, pe ici-colo, unde mai există câte-o brumă de electorat liberal…",
        "label": "Banat"
    },
    {
        "title": "Exploatare minieră ilegală și evaziune fiscală în Timiș",
        "text": "Polițiștii și procurorii din Timiș au făcut, vineri, nouă percheziții la suspecți ce se ocupau de exploatare minieră fără permis sau licență și făceau și evaziune fiscală.\n\nDescinderile au avut loc Timișoara, Remetea-Mare, Bucovăț și Lugoj. Potrivit anchetatorilor, de la începutul anului 2024 și până în prezent, două persoane ar fi exploatat diferite situri pentru extragerea de agregate minerale fără a deține licență sau prin depășirea perimetrelor alocate, fără a evidenția în documentele contabile produsele astfel obținute. Acestea ar fi fost comercializate către diferite societăți de pe raza județului Timiș, dar și din județele învecinate.\n\n„În cadrul operațiunii Jupiter, sub coordonarea Parchetului de pe lângă Înalta Curte de Casație și Justiție și Inspectoratul General al Poliției Române, la data de 25 octombrie a.c., polițiștii Serviciului de Investigare a Criminalității Economice din cadrul Inspectoratului de Poliție Județean Timiș, sub coordonarea Parchetului de pe lângă Tribunalul Timiș, au pus în executare nouă mandate de percheziție domiciliară”, a transmis Poliția Română.\n\nPrin activitățile ilicite s-a produs un prejudiciu însemnat bugetului statului. Astfel, a fost instituită măsura sechestrului asigurător până la concurența sumei de 200.000 de lei.",
        "label": "Banat"
    },
    {
        "title": "Daniel Surdu intră în cursa pentru postul de vicepreşedinte al Consiliului Judeţean Caraş-Severin?",
        "text": "Bătălie mare pentru ocuparea postului de vicepreşedinte al Consiliului Judeţean! Dacă până acum s-a vehiculat doar două nume Ion Chisăliţă şi Marius Isac, tot mai mulţi liberali îl văd pe Daniel Surdu ocupând postul de vicepreşedinte.\n\nRomeo Dunca declară în urmă cu câteva zile:„Avem două nume în discuție: Ion Chisăliță și Marius Isac. Va trebui să hotărâm în cadrul unei analize interne, să vedem cum este mai bine, care este varianta ce va aduce liniște. Vedeți că și la Primăria Moldova Nouă lucrurile nu sunt finalizate”, a declarat președintele Consiliului Județean Romeo Dunca.\n\nDunca recunoaşte voalat că sunt ceva tensiuni în PNL pentru ocuparea postului de vicepreşedinte.\n\nCine este Daniel Surdu? Liberal din 2014 migrat de la PPDD în baza OUG 55, ordonanţa declarată neconstituţională la vremea respectivă dar fără vreun efect asupra primarilor şi consilierilor care au migrat la alt partid. La vremea respectivă ocupa postul de consilier judeţean PPDD. Din 2016 este pe listele liberalilor pentru consiliul judeţean, acum este la al doilea mandat sub conducerea lui Marcel Vela. Daniel Surdu reprezintă noua generaţie de politicieni din Caraş-Severin şi una din vocile puternice din PNL.",
        "label": "Banat"
    },
    {
        "title": "Colibe în Timișoara, improvizate de oameni fără casă din Hunedoara și Cluj",
        "text": "Mai multe persoane fără casă din județele Hunedoara și Cluj și-au făcut colibe improvizate pe un camp din Timișoara. Autoritățile le-au demolat.\n\nPolițiștii locali de la Siguranță Publică și Protecția Mediului, împreună cu reprezentanți ai Primăriei Timișoara și ai societății de salubrizare Retim, au acționat, joi dimineață, pe un teren viran de pe Strada Ion Ionescu de la Brad. Aici au găsit adăposturile și multă mizerie.\n\n„La fața locului au fost identificate un număr de opt persoane, din județele Hunedoara și Cluj, care și-au construit acolo colibe și au strâns în jur tot felul de resturi. Persoanele în cauză, între care și doi minori de 4 și 5 ani, au refuzat să fie transportate la centrul social și au preferat să își strângă lucrurile și să se deplaseze către localitățile de domiciliu”, a transmis Poliția Locală.\n\nA început salubrizarea zonei, dar, fiind vorba despre o cantitate mare de deșeuri, operațiunea va fi continuată și în perioada următoare.",
        "label": "Banat"
    },
    {
        "title": "Camera Deputaților, a respins o lege prin care persoanele cu membrele amputate ar fi putut scăpa de drumurile la reevaluările periodice!",
        "text": "Camera Deputaților a respins definitiv un proiect de lege prin care persoanele cu handicap care au suferit amputarea unor membre, ar fi putut scăpa de prezentarea la reevaluările periodice. Proiectul lege ce conținea măsura, apărut în 2019, și-a încheiat, marți, parcursul legislativ.\n\nEliminarea deplăsărilor repetate ale persoanelor cu dizabilități pentru a li se stabili gradul de handicap era doar una dintre măsurile cuprinse în Propunerea legislativă pentru modificarea Legii nr.448/2006 privind protecţia şi promovarea drepturilor persoanelor cu handicap, document ce a fost respins definitiv de către deputați, ceea ce înseamnă că nu se va aplica precizează avocatnet.ro.\n\nÎn esență, propunerea legislativă prevedea că persoanele cu amputări ale membrelor să nu mai fie nevoite să mai meargă la reevaluările periodice, ci să primească un certificat de încadrare în grad de handicap permanent.",
        "label": "Banat"
    },
    {
        "title": "Reșița își face loc pe scena internațională a investițiilor: Primarul Ioan Popa promovează orașul la Expo Real 2024, München",
        "text": "Primarul municipiului Reșița, Ioan Popa, a anunțat cu entuziasm pe rețelele sociale că participă, alături de echipa Agenției de Dezvoltare Reșița, la prestigiosul târg Expo Real 2024 din München. Evenimentul, recunoscut la nivel internațional ca unul dintre cele mai mari târguri imobiliare și de investiții din Europa, reprezintă o oportunitate de aur pentru orașele care își doresc să atragă atenția investitorilor străini. Reșița nu este singură în această inițiativă ambițioasă, ci face parte din standul **Transylvania Evolution**, alături de două orașe emblematice ale României: Oradea și Cluj-Napoca. Această colaborare reflectă o viziune comună de dezvoltare și modernizare a regiunilor, fiind o dovadă clară că promovarea eficientă a orașelor românești se poate face printr-o muncă de echipă. „O prezență constantă la astfel de evenimente este modalitatea prin care poți să ajungi în vizorul investitorilor germani și nu numai”, a declarat primarul Popa, subliniind importanța participării la târgurile internaționale. La München, nu doar investitori germani sunt prezenți, ci și olandezi, austrieci și englezi, fiecare cu planuri concrete de a investi în Europa de Est. Astfel de participări pun Reșița pe harta oportunităților economice, iar contactele realizate la astfel de evenimente pot deschide noi orizonturi pentru dezvoltarea industrială și economică a orașului. Standul Transylvania Evolution reprezintă un simbol al unei Românii care privește cu optimism spre viitor și care înțelege necesitatea unei colaborări regionale pentru a atrage fonduri și investiții importante. Primarul Ioan Popa continuă să arate că Reșița nu doar că își propune să crească, dar și că face pași concreți pentru a-și atinge obiectivele de modernizare și dezvoltare durabilă.",
        "label": "Banat"
    },
    {
        "title": "RESITA.URAAA!!!! VOM AVEA UN NOU SPITAL JUDETEAN DE URGENTA!",
        "text": "BREAKING NEWS – Unanimitate în #ConsiliulLocalReșița pentru aprobarea Studiului de Fezabilitate pentru noul Spital Județean de Urgență din Reșița.\n\nStudiul de Fezabilitate, elaborat într-un interval de șase luni, stabilește toate detaliile privind noua structură medicală, facilitățile, numărul de paturi, specializările pe secții și dotările necesare. Studiul de Fezabilitate, elaborat într-un interval de șase luni, stabilește toate detaliile privind noua structură medicală, facilitățile, numărul de paturi, specializările pe secții și dotările necesare.\n\nProiectul a beneficiat de colaborarea unor specialiști din Helsinki, Finlanda, țara cu unul dintre cele mai moderne sisteme medicale din lume, și a integrat cele mai noi tehnologii, norme și proceduri din medicina modernă. Proiectul a beneficiat de colaborarea unor specialiști din Helsinki, Finlanda, țara cu unul dintre cele mai moderne sisteme medicale din lume, și a integrat cele mai noi tehnologii, norme și proceduri din medicina modernă.\n\nMulțumim tuturor specialiștilor și colaboratorilor care au depus eforturi pentru finalizarea acestei etape extrem de importante în termen cât mai scurt. Ne îndreptăm cu pași siguri spre un spital județean modern, care va lăsa în urmă neajunsurile din sistemul medical actual.",
        "label": "Banat"
    },
    {
        "title": "Căminul cultural din Poiana, în viziunea Primăriei Buchin",
        "text": "Documentația a fost deja întocmită pentru ca edificiul cultural din Poiana să treacă prin reparații capitale.\n\nIntervenția asupra clădirii construită în anii ′60 este una dintre prioritățile avute în vedere de primarul Gheorghe Coilă (foto) în noul mandat. Din declarația sa, am reținut că edificiul cultural încă mai găzduiește diverse evenimente însă starea acoperișului și a tavanului impun intervenții serioase. Mai ales că, de-a lungul timpului, clădirea căminului cultural nu a trecut niciodată prin intervenții de amploare.\n\nÎn acest sens, a fost deja întocmită documentația în vederea accesării unei surse de finanțare. Conform primarului, pe lângă reparațiile importante la acoperiș și tavan, clădirea mai are nevoie de intervenții și la grupurile sanitare. Ulterior, primăria are în vedere și dotarea edificiului cultural cu mobilierul necesar derulării în bune condiții a evenimentelor ce vor fi găzduite aici. Aceste investiții vor putea fi acoperite din bugetul local.",
        "label": "Banat"
    },
    {
        "title": "CARANSEBES!FURTUL SECOLULUI!",
        "text": "Furtul imaginar al cafelei: Cum a ajuns un bulgar să fie arestat după ce a reclamat dispariția a 20 de tone de marfă O poveste aparent obișnuită despre un furt de proporții s-a transformat într-un caz spectaculos de înșelăciune, demn de un scenariu de film. Cei care au auzit despre dispariția misterioasă a peste 20 de tone de cafea, ambalate în 66 de paleți, dintr-o parcare din Caransebeș, ar fi crezut că asistă la un caz clasic de jaf. Însă, la patru luni după ce a reclamat furtul printr-un apel la 112, protagonistul poveștii, un cetățean bulgar de 36 de ani, a fost reținut chiar de către polițiștii cărora le solicitase ajutorul. Dar cum s-a ajuns la această turnură incredibilă? În luna mai a acestui an, bărbatul bulgar a alertat autoritățile că, în timpul unei opriri pe timpul nopții într-o parcare din Caransebeș, întreaga încărcătură valoroasă de cafea, pe care o transporta din Ungaria spre Bulgaria, a dispărut fără urmă. Era vorba de 20 de tone de cafea, evaluate la peste 55.000 de euro, iar povestea părea să indice o infracțiune de proporții. Polițiștii din Caraș-Severin au deschis imediat o anchetă pentru furt calificat, investigând fiecare detaliu al cazului. Totuși, pe măsură ce ancheta avansa, polițiștii au început să descopere fisuri în povestea bărbatului. Marfa „furată” părea să fi dispărut nu dintr-o parcare, ci din registrele financiare ale unui alt transport. Se pare că, în loc să fie victima unui furt, cetățeanul bulgar vânduse întreaga cantitate de cafea unui alt cumpărător, fără ca marfa să fi ajuns vreodată în județul Caraș-Severin. Însă planul său avea o „asigurare” – la propriu. Încărcătura de cafea era asigurată, iar plângerea depusă avea scopul de a obține o despăgubire substanțială, pe lângă suma deja încasată de la cumpărător. După luni de cercetări și verificări minuțioase, adevărul a ieșit la iveală. În loc să fie victimă, bărbatul s-a dovedit a fi inițiatorul unei escrocherii bine gândite, dar prost executate. Astfel, pe 24 septembrie, la patru luni după apelul său disperat la 112, polițiștii din Caransebeș l-au reținut pe cetățeanul bulgar pentru 24 de ore, sub acuzația de înșelăciune. Acum, bărbatul va trebui să dea socoteală în fața legii, fiind prezentat procurorilor de la Parchetul de pe lângă Judecătoria Caransebeș. Într-o poveste în care victimele și infractorii s-au schimbat de-a lungul investigației, rămâne o întrebare: câte alte cazuri de acest gen rămân ascunse sub pretextele bine ticluite ale unor așa-zise furturi? Ceea ce a început ca o poveste despre un furt major s-a dovedit a fi o înșelătorie spectaculoasă. În loc să fie ajutat de polițiști să își recupereze marfa, cetățeanul bulgar a ajuns să fie cel reținut, trădându-se prin propriul său plan. Se spune că cine sapă groapa altuia cade singur în ea. În acest caz, groapa era plină cu cafea… și nu de orice fel, ci 20 de tone din ea.",
        "label": "Banat"
    },
    {
        "title": "Cu sau fără Kövesi?",
        "text": "Nu cu multă vreme în urmă am scris un editorial pe aceeași temă: „are nevoie România de instituții ale statului puternice sau nu?” Schimbarea lui Kövesi înseamnă dispariția DNA-ului. Eu spun că nu va dispărea nicio instituție a statului dacă „șeful” unei instituții este schimbat, indiferent cât de performant ar fi „șeful” instituției respective. Astăzi asistăm la o luptă crâncenă pentru putere, în care mijloacele media sunt arma principală a tuturor reprezentanților implicați în lupta pentru putere, începând cu televiziuni, ziare, moderatori de emisiuni, toată mașinăria media duduie din plin.\n\nMinistrul Justiției Tudorel Toader în prezentarea raportului făcută în 22-02-2018 ne relata în 20 de puncte toate abuzurile și încălcările Constituției făcute de DNA sub conducerea Kövesi. Așa o fi dacă ministrul Toader o spune… Ce vedem noi, muritorii de rând din provincie, nu prea are legatură cu prezentarea făcută de toate televiziunile pro sau contra Kövesi. Sincer vă spun, nu sunt un fan DNA sau Kövesi, dar până în prezent această femeie instalată în fruntea DNA-ului a arătat un lucru important pe care mulți bărbați politicieni nu îl au: „sânge în instalație” așa… în vocabularul stradal folosit de noua generație de tineri. Nu a contat nimic în relația de prietenie pe care a avut-o cu toate persoanele care au astăzi probleme cu legea. Așa a ajuns în pușcărie și Mircea Băsescu, fratele fostului președinte al țării Traian Băsescu, ulterior și Bogadan Băsescu, nepotul președintelui. Dacă DNA-ul ar fi „creat” dosare doar celor de la PSD aș înțelege frustrarea unora. Rând pe rând au picat în plasa acestei instituții și politicieni din PD, PDL, PNL, UNPR. Nu contest că și DNA-ul poate a greșit neluînd măsuri disciplinare la vremea potrivită împotriva unor procurori ca Portocală sau alții despre care nu știm. Pentru că, iată, din cauza unor asemenea indivizi, poți aduce în derizoriu întreaga muncă a unei instituții și cu toate că au fost condamnați de justiție, te poți trezi cu contestări la modul cum s-au desfășurat anchetele și bașca, despăgubiri financiare pe care trebuie să le primească o persoană condamnată. Ce mă frapeazaă pe mine este că toată această luptă anticorupție s-a dat doar cu politicieni de rang înalt și mai puțin cu o altă clasă de „infractori” mai periculoasă decât toți politicienii anchetați la un loc și anume cei care au cumpărat uzine, fabrici, complexe agricole șamd… Rareori am auzit, citit și văzut în presă vreo anchetă legată de aceste privatizări care au ruinat România. Asta ar fi trebuit să vedem noi toată ziua și poate așa ar mai fi rămas ceva din România!",
        "label": "Banat"
    },
    {
        "title": "Maine ,30 martie ziua in care Tribunalul Caras-Severin va hotara daca ,,consilierii PSD si Pro Romania vor fi validati sau nu,,!",
        "text": "Maine 30 martie incepand cu orele 12,Tribunalul Caras-Severin va judeca apelul facut de Damian Cristian Iuliu si PNL Caras-Severin.In prima instanta consilierii PSD si ProRomania au fost validati!„Validează mandatele următorilor consilieri locali declaraţi aleşi conform Procesului-verbal privind centralizarea voturilor, constatarea rezultatului alegerilor şi atribuirea mandatelor pentru consiliul local la alegerile locale din data de 27.09.2020 – Secţiunea h.: 1) SOROCEANU RAMONA, pentru Consiliul Local al oraşului Moldova Nouă propus de Partidul Social Democrat, 2) BĂLĂŞOIU NARCIS MARIAN, pentru Consiliul Local al oraşului Moldova Nouă propus de Partidul Social Democrat, 3) IANOŞEVICI GIOCA, pentru Consiliul Local al oraşului Moldova Nouă propus de Partidul Social Democrat, 4) NOVĂCESCU TONI, pentru Consiliul Local al oraşului Moldova Nouă propus de Partidul PRO România, 5) VIZITIU VIOREL, pentru Consiliul Local al oraşului Moldova Nouă propus de Partidul National Liberal, 6) ALMĂJAN LAVINIA GABRIELA, pentru Consiliul Local al oraşului Moldova Nouă propus de Partidul National Liberal, 7) CÂRPIAN GHEORGHE, pentru Consiliul Local al oraşului Moldova Nouă propus de Partidul National Liberal, 8) DODOI MICHAEL, pentru Consiliul Local al oraşului Moldova Nouă propus de Partidul National Liberal, 9) MOISEŞ VICTOR ADRIAN, pentru Consiliul Local al oraşului Moldova Nouă propus de Uniunea Sârbilor Din România , 10) PETCO RADOSLAV, pentru Consiliul Local al oraşului Moldova Nouă propus de Uniunea Sârbilor Din România , 11) CIOLOCA PAVEL GHEORGHE, pentru Consiliul Local al oraşului Moldova Nouă propus de Uniunea Sârbilor Din România , 12) ARTENIE ADRIAN, pentru Consiliul Local al oraşului Moldova Nouă propus de Partidul Ecologist Român , 13) BĂLEANU EUGEN, pentru Consiliul Local al oraşului Moldova Nouă propus de Partidul Verde, 14) ŢIŢIRIGĂ DĂNUŢ CRISTIAN, pentru Consiliul Local al oraşului Moldova Nouă , Candidat Independent Invalidează mandatul de consilier local al numitului TORMA ADRIAN CONSTANTIN, din partea Partidului Social Democrat (poziţia 1 pct. h). Invalidează mandatul de consilier local al numitului DAVID –IZVERNAR PETRU VALENTIN, din partea Partidului Social Democrat (poziţia 3 pct. h). Invalidează mandatul de consilier local al numitului CHISĂLIŢĂ ION, din partea Partidului National Liberal (poziţia 7 pct. h). Validează mandatele supleanţilor următorilor consilieri locali conform Procesului-verbal privind centralizarea voturilor, constatarea rezultatului alegerilor şi atribuirea mandatelor pentru consiliul local la alegerile locale din data de 27.09.2020 – Secţiunea h.: 1) BÂNDU IONEL, pentru Consiliul Local al oraşului Moldova Nouă propus de Partidul Social Democrat. 2) NISTORAN ROXANA, pentru Consiliul Local al oraşului Moldova Nouă propus de Partidul Social Democrat. 1) POCOL DUMITRU, pentru Consiliul Local al oraşului Moldova Nouă propus de Partidul National Liberal. În temeiul art. 114 alin. 5 OUG nr. 57/2019 încheierea se comunică de îndată prefectului şi secretarului general al oraşului Moldova Nouă, pentru ca în prima zi lucrătoare ulterioară comunicării încheierii, secretarul general al oraşului Moldova Nouă să informeze consilierii locali declaraţi aleşi cu privire la validarea mandatelor lor, supleanţii acestora cu privire la invalidarea mandatelor consilierilor locali declaraţi aleşi şi partidele politice sau organizaţiile cetăţenilor aparţinând minorităţilor naţionale. Încheierea se comunica şi numiţilor TORMA ADRIAN CONSTANTIN, DAVID –IZVERNAR PETRU VALENTIN şi CHISĂLIŢĂ ION”.\n\nRamane de vazut daca magistrati Tribinalului Caras-Severin ,vor mentine hotararea primei instante, sau vor elimina mandatele obtinute de Alianta PSD-ProRomania!\n\nPe cât de dura si complicata a fost bătălia pentru funcţia de primar al oraşului Moldova Nouă, iată că în consiliul local lucrurile sunt la fel de complicate. Ion Chisalita poate face o majoritate fără probleme, simplu, PNL,USR,si un independent o majoritate simpla si fara prea multe ,,costuri,, administrative. Aparent, asta ar fi soluţia imediată. Liberalii nu au mai avut un viceprimar din 2014 când Torma l-a schimbat pe Albu cu Adrian Moiseş. Varianta cu un viceprimar liberal, se pare ca nu este agreata de Ion Chisalita cel putin pana acum,dar pot fi si surprize .\n\nIn publicatia Express de Banat Ion Chisalita ,,declara, Eu am mai multe opțiuni vizavi de viceprimar, asta și în funcție de ce se întâmplă la instanță. Oricum vom face în ambele situații o alianță bună cu viceprimar dintr-o parte sau alta care să corespundă cel puțin pretențiilor pe care le-am pus pe masă. Rămâne să vedem care va fi structura Consiliului Local”.\n\nCine sunt liberalii care tanjesc dupa functia de viceprimar?Gherghe Carpean si Dodoi Michael .Nici la Uniunea Sarbilor, lucrurile nu sunt 100% clarificate in privinta viceprimarului ,Adrian Moizes si Cioloca Pavel se lupta pentru postul de viceprimar !Ziua de 30 va clarifica multe aspecte legate de Consiliu Local Moldova Noua ,sau le va complica si mai mult.",
        "label": "Banat"
    },
    {
        "title": "Exproprieri la Giroc pentru amenajarea a două noi intersecții pe DJ 595",
        "text": "Consilierii județeni din Timiș sunt chemați să voteze declanșarea procedurii de expropriere a unor terenuri, procedură necesară pentru amenajarea a două intersecții pe drumul județean 595, care face legătura între Timișoara de Giroc.\n\nIntersecțiile urmează să fie amenajate în apropierea fostei unități militare din localitatea Giroc. Pentru realizarea proiectului, consiliul judeșean are nevoie de terenuri care se află în proprietatea privată a unor cetățeni din zonă. Acestea urmează să fie expropriate și incluse în domeniul public.\n\nValoarea despăgubirilor propuse pentru aceste exproprieri este estimată la 425.000 lei, iar suma va fi alocată din bugetul județului Timiș. „Având în vedere necesitatea terenurilor care nu fac parte din domeniul public, se impune declanșarea procedurii de expropriere pentru realizarea acestui obiectiv de interes județean.”, se arată în raportul de specialitate atașat proiectului de hotărâre.\n\nReprezentanții CJ Timiș spun că proiectul este esențial pentru îmbunătățirea infrastructurii rutiere din Giroc. Noile intersecții vor ajuta la o mai bună organizare a traficului și vor contribui la siguranța circulației în această zonă intens tranzitată. Dacă aleșii județeni vor aproba propunerea, CJ Timiș are obligația să demareze lucrările în cel mult doi ani de la data emiterii deciziilor de expropriere.",
        "label": "Banat"
    },
    {
        "title": "Mai multă căldură în locuințele timișorenilor",
        "text": "Colterm a luat decizia de a porni încă un cazan de la CET Sud, pentru a furniza mai multă căldură la Timișoara, aceasta pentru că vremea este tot mai rece.\n\nÎn data de 14 octombrie, caloriferele timișorenilor abonați la Colterm s-au încălzit pentru prima oară în acest sezon rece. Potrivit societății, unul dintre cazanele de la CET Sud a fost pornit în 24 octombrie, urmat de turbina pe aburi. În cursul zilei de luni, a fost pus în funcțiune şi cazanul de abur nr. 1, consolidând, astfel, capacitatea de producţie.\n\n„Pentru luna în curs, consumul estimat este de 30.000 tone de cărbune, ceea ce ne oferă o perspectivă clară asupra gestionării resurselor, date fiind şi temperaturile prognozate pentru luna noiembrie. În perioada 14.10- 01.11. 2024, echipele Colterm au intervenit neprogramat pentru a răspunde la 253 reclamații telefonice, au fost 51 de deranjamente și 6 intervenții programate pe reţelele secundare. În unele situații, a fost nevoie de înlocuirea unor tronsoane de conducte, dar au fost și cazuri în care Dispeceratul a deschis robineții din subsol”, a informat Colterm.\n\nÎn acest moment, Colterm are în depozite 83.452 tone de cărbune și 74.790 MWh gaz, fiind în derulare contracte pentru a asigura întreaga cantitate necesară de combustibil pentru sezonul rece 2024-2025.\n\n„În contextul în care Colterm S.A., societate aflată în insolvenţă, şi-a respectat constant angajamentele făcute furnizorilor şi a plătit la timp facturile, dovedind credibilitate şi predictibilitate, am reuşit achiziţionarea cărbunelui şi gazului necesare furnizării de energie termică pentru sezonul 2024-2025 la Timişoara la un preţ mai mic faţă de sezonul 2023-2024. Astfel, o estimare arată că preţul plătit pentru gaze naturale a scăzut cu aproximativ 7%, iar la cărbune cu 16%”, a afirmat Cristian Amza, administratorul special al Colterm.",
        "label": "Banat"
    },
    {
        "title": "Vremea bună ajută ca lucrările de pe DN 57, la Berzasca, să avanseze!",
        "text": "Continuă lucrările de realizare a polatei pe DN 57, în zona localității Berzasca, la limita județului Caraș-Severin cu Mehedinți. Constructorul menține un ritm susținut al lucrărilor.\n\n110 grinzi trebuie montate la polata care se construiește pentru a proteja drumul de pe Clisura Dunării de posibilele căderi de roci de pe versant, spun reprezentanții Direcției Regionale de Drumuri și Poduri Timișoara. Montarea lor a demarat luna trecută, iar până în prezent s-au pus 46, urmând ca, de săptămâna viitoare, să mai fie ridicate încă 22 de elemente structurale de beton.\n\n„Continuă lucrările de pe DN 57, în zona Berzasca, și la realizarea traveelor, spații care ajută la stabilitatea construcției, între pilele polatei. Lungimea polatei este de 110 metri la care se adaugă un sistem de ziduri de retenție pentru protecție suplimentară, până la o lungime de peste 200 metri”, transmit reprezentanții DRDP Timișoara.\n\nLucrările pe acest sector vine după ce la începutul anului trecut aici au avut loc căderi masive de rocă de pe versant pe carosabil. La finalul lucrărilor, nu vor mai exista astfel de riscuri. Practic, dacă se vor mai prăbuși roci de pe versant, ele vor ajunge în Dunăre, de pe această polată, care va proteja astfel drumul.",
        "label": "Banat"
    },
    {
        "title": "Necazul lui Torma, şansa lui Băleanu!",
        "text": "Eliminarea lui Torma şi a Organizaţiei PSD Moldova Nouă, din competiţia electorală, schimbă în totalitate competiţia politică şi clasa politică locală pentru cel puţin 4 ani în oraşul de pe malul Dunării.\n\nŞi vorba românului ,,cum le rânduie Dumnezeu pe toate”, cel mai aprig opozant politic a lui Torma, Eugen Băleanu intră în runda finală a acestor alegeri, tocmai datorită eliminării lui Torma din cursa electorală şi poate cu ajutorul lui Torma şi al PSD-ului să câştige fotoliul de primar al oraşului Moldova Nouă. Ar fi după eliminarea lui Torma o altă ,,bombă politică” în Caraş-Severin. După 30 de ani de democraţie la Moldova Nouă poate ajunge primar un om, provenit din oamenii de rând!fara legaturi cu vechia clasa politica!\n\nPână în anul 1990, electronist la Molibden, secţie din cadrul Uzinei nr.1, înfiinţează în anul 1990 luna mai un atelier de depanare ,,Radio Tv”. În anul 1992 înfiinţează S.C. Băleanu Servcom S.R.L, societate care construieşte în numai trei ani câteva reţele de televiziune prin cablu, ascensiune fulminantă pentru o persoană care a plecat de la zero. Intră în politică în anul 2008 şi câştigă fotoliul de consilier local independent cu aproape 700 de voturi, enorm de mult pentru un consilier local. În 2012 preia Partidul Verde Organizaţia Locală Moldova Nouă şi din acest moment militează doar pentru Partidul Verde fiind o prezenţă constantă în consiliul local. Adeptul unei politici dure şi fără compromisuri, nu tolerează traseişti politici , politica care permanent l-a pus în situaţia ,,de-a fi Gica contra” cu toti primarii care au fost în funcţie până în prezent. Partidul Verde este singura formaţiune politică care a încurajat tinerii să intre în politică, dovada chiar lista de consilieri pe care o propune electoratului în condiţiile în care Partidul Verde nu oferă slujbe în administraţia locală sau alte facilitati ,neavând de unde fiind mereu în opoziţie.\n\nPartidele politice în ultimii 10 ani nu au reuşit să crească lideri tineri capabili să intre în competiţia politică din Moldova Nouă şi rezultatele se văd astăzi. Din trei candidaţi au rămas doar doi, reprezentanţii PNL-ului şi Partidului Verde, în condiţiile în care sunt 7 formaţiuni politice înscrise în alegerile locale! PSD,Partidul Verde, PNL, Uniunea Sârbilor, USR, PER-ul şi PMP, ultimele două formaţiuni resuscitate cu o lună, două înainte de alegeri, spre exemplu, după care gata cu politica. Liderii judeţeni au o mare vină pentru tot ce se întâmplă acum, nu vor şi nu sunt interesaţi să crească ,,politicieni”, se mulţumesc cu traseişti pe care îi pot transfera cu multă uşurinţă dintr-o parte într-alta, comparativ cu răbdarea pe care ar trebui să ţi-o asumi în a creşte tineri capabili să facă politică. Rezultatele se văd astăzi, fuge lumea de politică ca ,,dracul de tămâie”.\n\nÎn încheiere şi Chisăliţă şi Băleanu au nevoie de Torma pentru câştigarea fotoliului de primar. Rămâne de văzut ce va face Torma… o schimbare cu Băleanu sau o împăcare cu liberalii?",
        "label": "Banat"
    },
    {
        "title": "Blocaj! Constructorul Podului de Fier din Lugoj vrea modificări la proiect",
        "text": "Autoritatea publică a puterii executive a alocat Lugojului 17.028.164,99 lei pentru reabilitarea Podului de Fier prin Programul Național de Investiții „Anghel Saligny”.\n\nMunicipiul Lugoj a fructificat astfel șansa obținerii unor fonduri consistente, imposibil de procurat de la bugetul local, în condițiile în care expertizele privind cele două poduri rutiere ale urbei arată grade ridicate de uzură, iar, în urmă cu câteva săptămâni, constructorul s-a apucat de amenajarea locului pentru reabilitarea bătrânului pod.\n\nRecent, firma câștigătoare a solicitat Primăriei Lugoj o modificare a proiectului. „La momentul actual, constructorul mi-a solicitat o întâlnire, pe care o vom avea săptămâna aceasta. Din primele informații primite , solicită modificarea soluției. Ca să acceptăm o astfel de idee din partea constructorului, să modificăm soluția, va trebuie fundamentată foarte bine o astfel de modificare, în condițiile în care a câștigat o licitație pentru un anumit tip de proiect. Trebuie justificări sau va trebui să continue. Dacă nu va continua, vom rezilia contractul . O să vedem exact ce ne prezintă constructorul”, a declarat Călin Dobra.\n\nDe menționat este și faptul că valoarea finanțată de unitatea administrativ – teritorială Lugoj este de aproximativ 700.000 lei.\n\nTrebuie amintit că Podul de Fier peste râul Timiș a fost inaugurat în anul 1902 și este considerat simbolul arhitectonic al orașului, care unește Lugojul Român cu Lugojul German. Podul are o lungime de 69,5 metri, o lățime de 11,5 metri și două deschideri.",
        "label": "Banat"
    },
    {
        "title": "Restauraţia păcatelor",
        "text": "Am citit astăzi un text al unui om ce a fost cazat la Popa Şapcă. Făcea, pe undeva, apologia lipsei de confort a puşcăriaşului român. Mai citesc cuvinte pline de reproş ale apropiaţilor unui celebru hoţ, băgat la bulău şi mort în spital. „Condiţiile din puşcărie l-au ucis!”. Individul a plecat de pe lumea asta de pe patul unui spital, atenţie, privat! Şefii PSD o dau cu aglomeraţia din penitenciare şi cu nevoia de a ne alinia normelor europene în domeniu. Nişte alienaţii, dacă îmi permiteţi un joc de cuvinte. Poate că, în ţările cu un câştig mediu de peste 1500 de euro, două trei sute pentru puşcăriaşi nu deranjează pe nimeni. Dar, aici la noi, să cheltui sute de lei lunar pentru un deţinut în condiţiile în care hrana şi somnul la grădi se plătesc din buzunarul părinţilor şi se duc peste suta de lei, când norma de hrană pentru internaţii în spital nu trece de zece lei zilnic, mi se pare blasfemie. Se ştie că, poate cinci-zece la sută dintre încarceraţi îşi recunosc faptele, vinovăţia. Toţi ceilalţi sunt Albă ca Zăpada. Ei suferă. Şi penalii de dincolo de gratii suferă alături de ei, băgându-ne norme europene pe gât. O spun răspicat, nu trebuie să-i belim de piele şi să presărăm sare. Nu, dar condiţiile decente să şi le creeze prin propria muncă. Să facă mături, scaune, săpun, bibelouri, să desfunde canale şi să sape şanţuri etc. Din banii de pe acestea să-şi facă orice fel de confort şi-l doresc. Dar, după ce au violat codurile penale, civile, comerciale, fiscale şi care legi or mai fi ele, să-i mai ţinem şi ca la SPA de cinci stele. Vi se pare normal? Sau. Nu este frumos să afirmi că perechea tradiţională este bărbat plus femeie. Nu, directivele europene spun că şi împreunările de acelaşi gen pot fi pereche şi chiar familie. Dacă te opui, rişti să fii pedepsit pe linie de discriminare. Dacă statiscile spun că ţiganii compun procentul covârşitor al hoţilor dovediţi, tu nu ai voie că, din nou, discriminare. Mai nou, prin Europa cea de fire umană călcătoare, se bate monedă pe dezincriminarea pedofiliei. Cetăţenii agresaţi de hoardele de musulmani îşi cer scuze că au trebuit să fie ei cei din cauza cărora, după vreo două trei violuri în familie, imigranţii au trebuit să fie deportaţi. Sunt convins că poţi fi un bun credincios fără a fi bigot, cruciat sau taliban. Dar, când dai de mâncare cailor din ieslea dracului, cred că ar trebui să ne facem un restart în gândire.\n\nSă auzim de bine",
        "label": "Banat"
    },
    {
        "title": "ESTE JUDETUL CARAS-SEVERIN AFECTAT DE PESTA PORCINA AFRICANA???",
        "text": "În contextul epidemiologic actual al evoluției pestei porcine africane la nivel național, la sediul Instituției Prefectului – Județul Caraș-Severin s-a desfășurat astăzi în sistem de videoconferință ședința Centrului Local de Combatere a Bolilor.\n\nÎn cadrul întrunirii a fost aprobat un plan de măsuri elaborat în conformitate cu decizia Centrului Național de Combatere a Bolilor. Acesta prevede măsurile care vor fi luate pentru limitarea răspândirii pestei porcine africane atât de către Direcția Sanitară Veterinară și pentru Siguranța Alimentelor Caraș-Severin, cât și de către unitățile locale de sprijin din cadrul primăriilor, de gestionarii fondurilor de vânătoare, administratorii ariilor protejate și reprezentanții exploatațiilor comerciale de suine din județul Caraș-Severin.\n\nÎncepând cu anul 2020, au evoluat în județul nostru un număr de 45 de focare de pestă porcină africană la mistreț, fiind diagnosticați pozitiv 230 de mistreți.\n\nÎn ceea ce privește porcii domestici, la momentul actual nu există focare de pestă nici în gospodăriile populației, nici la fermele comerciale.",
        "label": "Banat"
    },
    {
        "title": "MODOVA NOUA. ADRIAN TORMA-RESPECT PENTRU COMUNITATE",
        "text": "Adrian Torma, primarul care pune cetățenii pe primul loc: parcarea din fața Primăriei Moldova Nouă, exclusiv pentru ei! Într-un gest care arată respect și grijă pentru comunitate, primarul Adrian Torma aduce un suflu nou la Primăria Moldova Nouă. Începând de astăzi, 5 noiembrie 2024, parcarea din fața primăriei va fi dedicată exclusiv cetățenilor care vin să-și rezolve problemele și să găsească soluții împreună cu autoritățile locale. „De astăzi, parcarea din fața Primăriei este eliberată!”, declară cu entuziasm edilul, demonstrând că pentru el, confortul și accesul locuitorilor vin pe primul loc. Până acum, spațiul din fața instituției era adesea ocupat de mașinile angajaților, unele parcate chiar neregulamentar, lucru care le crea dificultăți celor care veneau cu treburi urgente la Primărie. Fiecare cetățean care ajungea cu o problemă își punea întrebarea: *Unde să parchezi când toate locurile sunt ocupate de mașinile funcționarilor?* Prin această decizie simplă, dar de impact, Adrian Torma reușește să transmită un mesaj clar: **cetățenii trebuie să fie pe primul loc!** Ca parte a acestei inițiative, angajații Primăriei vor folosi acum parcarea de la Centrul Cultural pentru Tineret, lăsând astfel spațiul din fața instituției liber pentru cei care vin în interes public. Această mutare nu doar că eliberează zona pentru cetățeni, ci și decongestionează traficul în fața Primăriei, aducând un plus de ordine și confort. „Așa cum este normal!” a adăugat primarul, subliniind ideea de bază: o administrație locală eficientă trebuie să fie accesibilă și să își întâmpine cetățenii cu deschidere. Prin gestul său, Adrian Torma își dovedește încă o dată angajamentul față de locuitorii din Moldova Nouă, făcând pași concreți spre o primărie modernă, prietenoasă și aproape de oameni. Pentru cei care privesc de pe margine, decizia poate părea un detaliu administrativ, dar pentru cei care zilnic au nevoie de acces rapid și eficient la servicii publice, schimbarea face diferența. Adrian Torma se remarcă prin această inițiativă drept un primar pentru oameni, un lider care înțelege că respectul pentru cetățeni începe cu lucruri simple, dar esențiale.",
        "label": "Banat"
    },
    {
        "title": "Constructor pentru Centura Timișoara Vest, după reevaluare",
        "text": "CNAIR a fost obligată să reevalueze ofertele depuse la licitația pentru construirea Centurii Timișoara Vest. Acum a desemnat un câștigător.\n\nDouă plângeri au fost depuse la Curtea de Apel București împotriva deciziei CNAIR de atribuire a contractului pentru Centura Timișoara Vest firmei NUROL INSAAT VE TICARET AS. După o nouă analiză, Compania de Drumuri a ales aceeași firmă.\n\n„Vorbim de același constructor turc, având în vedere că decizia CNSC din 9 septembrie 2024 este menținută prin soluția definitivă a Curții de Apel București, din data de 25 octombrie, și validează, de altfel, rezultatul anunțat inițial de CNAIR. Semnarea contractului va fi posibilă după 10 zile, în cazul în care nu vor fi depuse noi contestații”, a explicat ministrul Transporturilor, Sorin Grindeanu.\n\nValoarea contractului este de 1,4 miliarde de lei, fără TVA, iar finanțarea este asigurată prin Programul de Transport 2021 – 2027. Varianta Ocolitoare Timișoara Vest va avea o lungime de 13,9 kilometri și trebuie construită în 30 de luni. Șase luni sunt destinate proiectării și 24 de luni execuției.\n\nNoua variantă ocolitoare va face parte integrantă din Centura Timișoara, iar pe traseul acesteia se vor construi 2 pasaje, ⁠un pod peste râul Bega și ⁠4 noduri rutiere. Centura va avea 4 benzi de circulație.",
        "label": "Banat"
    },
    {
        "title": "Castrări și sterilizări gratuite ale câinilor și pisicilor, la Coșteiu",
        "text": "Asociația ”Free Amely 2007” din Lugoj, în parteneriat cu Primăria Comunei Coșteiu, organizează o campanie de castrări și sterilizări gratuite a câinilor și pisicilor, cu și fără stăpân.\n\nCampania se va desfășura la sala de sport din comuna Coșteiu, situată pe strada Rozelor, în intervalul 2-3 noiembrie 2024, între orele 09.30 – 19.30 (cu prelungiri, dacă este nevoie). Programări se fac în prealabil la telefoanele 0731973866 și 0726692964.\n\n„Fiindcă iubim animalele, sprijinim financiar cetățenii! Prin campaniile noastre prevenim abandonul femelelor gestante, a puilor nedoriți, a mamelor cu puiuți, a câinilor și pisicilor, în general. În afara campaniilor gratuite, o sterilizare poate costa câteva sute de lei, dar o nesterilizare a câinilor costă, în România, o amendă cuprinsă între 5000 lei (1000 euro) și 10000 lei (2000 euro). Profitați de ocazia sterilizărilor gratuite și veți face economii”, spune Elena Balaj, coordonatoarea activităților Asociației ”Free Amely 2007” din Lugoj.\n\nEchipa medicală este compusă din doctorul Simon Cubin, coordonator, doctorul Daniel Cubin, doctorul Melisa Marin, tehnician veterinar Alexandra Făgărașan, tehnician veterinar Laurențiu Avram, Ana-Maria-Valentina Lăban, studentă la Facultatea de Medicină Veterinară Timișoara și Florin Micșa, practicant.\n\nSe pot steriliza femelele cu vârsta de 4-6 luni și masculii cu vârsta de 6-8 luni. Femelele nu trebuie să fete o dată. Dacă totuși au fătat, femelele pot fi sterilizate la cel puțin două luni după fătare.\n\n„Atenție! Nu dați nimic să mănânce animalului dumneavoastră. În ziua în care va fi operat, puteți să-i dați doar apă! Persoanele care aduc animalele la sterilizat, să aibă asupra lor un act de identitate și, dacă au, Carnet de sănătate pentru animal”, adaugă Elena Balaj.\n\nOperațiile de sterilizare sunt absolut gratuite. Nu se percepe taxă de consult.\n\nÎn zilele de 26 și 27 octombrie, o astfel de acțiune a avut loc și în comuna Știuca. Au fost sterilizate 91 de animale, din care 49 câini (42 de female și șapte masculi) și 42 pisici (30 de femele și 12 masculi).",
        "label": "Banat"
    },
    {
        "title": "RESITA! NELU POPA TE VREA CONSILIER!",
        "text": "Ești licențiat în Drept și visezi la o carieră stabilă și plină de provocări în administrația publică? Primăria Municipiului Reșița lansează o invitație specială pentru cei pasionați de domeniul juridic: alătură-te echipei Direcției Juridice și contribuie la dezvoltarea orașului nostru! Primăria Reșița organizează un concurs pentru ocuparea a două funcții publice vacante de consilieri juridici, care va avea loc pe 28 noiembrie 2024, la sediul central din Piața 1 Decembrie 1918, nr. 1A, Reșița, județul Caraș-Severin. Pentru a participa, cei interesați sunt invitați să depună dosarele de candidatură până la data limită de 18 noiembrie 2024. Ca parte a Direcției Juridice, vei avea ocazia să faci parte dintr-o echipă dedicată și bine pregătită, să îți exersezi cunoștințele juridice și să contribui activ la proiectele municipiului. Poziția deschide o serie de oportunități de a participa la luarea deciziilor, de a proteja și apăra interesele comunității, dar și de a-ți construi o carieră respectată și de lungă durată. Nu trebuie decât să fii licențiat în Drept, să ai pasiunea și ambiția necesare și să depui dosarul de candidatură până pe 18 noiembrie. Apoi, pregătește-te pentru evaluarea finală din 28 noiembrie, când vom putea să te cunoaștem și să vedem ce poți aduce valoros echipei noastre. Așadar, dacă îți dorești o carieră stabilă în slujba comunității și vrei să te implici în mod activ în proiectele municipiului nostru, acum este momentul! Fii alături de noi la Primăria Reșița și pune-ți în valoare pregătirea juridică.",
        "label": "Banat"
    },
    {
        "title": "CE PLANURI DE VIITOR ARE DAVID POPOVICI?",
        "text": "Consider că în ultimele săptămâni nu am fost foarte clar cu privire la planurile mele de viitor și cred că vă sunt dator cu un răspuns. Îmi voi împărți energia între cele de suflet (familie, prieteni), studii și sport. Toate trei sunt foarte importante pentru mine, ca să pot crește ca om și să simt că fac ceea ce îmi place, ceea ce mă pasionează, dar și ceea ce trebuie.\n\nFamilia e cea mai importantă, creșterea profesională e importantă, iar sportului îi sunt dator cu sinceritate și înțelegere.",
        "label": "Banat"
    },
    {
        "title": "Poliția în acțiune la Oravița!",
        "text": "Agenții IPJ Caraș-Severin au derulat o amplă acțiune în zona Oravița pentru sporirea siguranței publice. S-a lăsat cu amenzi pentru circulație, încălcarea normelor de conviețuire socială și nereguli comerciale.\n\nPolițiștii au desfășurat pe 10 august o acțiune de amploare în Oravița și zonele rurale învecinate. Scopul a fost descurajarea oricăror fapte contravenționale și penale, dar și verificarea respectării normelor rutiere. Aproximativ 200 de persoane au fost legitimate și 147 de mașini au fost controlate.\n\nAmenzile aplicate într-o singură zi se ridică la 18.000 de lei. Patru sancțiuni au fost date pentru încălcarea normelor de conviețuire socială, 40 pentru încălcarea regulilor privind circulația pe drumurile publice, patru aplicate unor societăți comerciale pentru neîntocmirea analizei de risc la securitatea fizică și pentru diferențe între raportul fiscal informativ și monetarul existent în casierie, iar restul pentru alte acte normative.\n\nPolițiștii au confiscat două permise, două certificare de înmatriculare au fost retrase și un tânăr de 25 de ani a fost trimis la spital pentru recoltare de mostre biologice deoarece drugtestul arăta că ar fi consumat substanțe interzise.\n\n„La acțiunea desfășurată sub coordonarea Serviciului de Ordine Publică au participat polițiști din cadrul inspectoratului și Poliției Orașului Oravița, din structurile de ordine publică, investigații criminale, rutiere, de investigarea criminalității economice, arme, explozivi și substanțe periculoase, polițiști de frontieră de la Serviciul Teritorial al Poliției de Frontieră Caraș-Severin și jandarmi de la Inspectoratul de Jandarmi Județean Caraș-Severin. Acțiunile polițiștilor pentru siguranța comunității continuă și în perioada următoare”, transmite IPJ Caraș-Severin.",
        "label": "Banat"
    },
    {
        "title": "Silviu Hurduzeu: „Vremea războaielor a trecut, acești patru ani vor fi altceva pentru județul nostru”",
        "text": "Președintele Silviu Hurduzeu revine în fruntea Consiliului Județean Caraș-Severin, după un mandat ca deputat în care și-a pregătit revenirea și a deschis uși la ministere. Liderul PSD își dorește patru ani de pace și mizează pe faptul că județul are prieteni la București, primul pe listă fiind Sorin Grindeanu.\n\nPatru ani de liniște și dezvoltare pentru Caraș-Severin! Aceasta este promisiunea lui Silviu Hurduzeu, care depune astăzi jurământul de învestire în funcția de președinte al Consiliului Județean. Hurduzeu se bazează pe contextul politic în care cărășeanul Sorin Grindeanu ocupă o funcție înaltă în guvern, cea de ministru al Transporturilor, și pe apropierea cu prim-ministrul Marcel Ciolacu.\n\nSocial-democratul lansează un apel către consilierii județeni să predea armele și să se pună pe treabă: „Avantajul pe care o să îl am în mandatul meu de președinte de Consiliul Județean constă tocmai în faptul că Partidul Social Democrat e la guvernare și că în Guvernul României avem prieteni. Și pe Sorin Grindeanu, și pe prim-ministrul Marcel Ciolacu, care va ajunge președintele României. În niciun caz nu o să vedeți în mine un președinte care va fi pe prima pagină a ziarelor de can-can și niciun președinte care să se certe cu toată lumea, așa cum a făcut fostul președinte. Îmi doresc ca toți consilierii județeni să înțeleagă că este un nou început pentru județul Caraș-Severin. Pornesc de la această premisă și nu vreau să mă uit în spate cu ce a fost bine și ce n-a fost bine. Vreau ca lucrurile să meargă altfel în Caraș-Severin și cred că datoria mea, a celorlalți consilieri județeni și de la celelalte două partide este să țină cont de ceea ce spun eu. Vremea războaielor a trecut”.\n\nDupă patru ani în care președintele Romeo Dunca a văzut Caraș-Severinul de la manșa elicopterului, Silviu Hurduzeu spune că își dorește să rămână cu picioarele pe pământ. Hurduzeu se întoarce la CJ cu experiența de parlamentar, relații la ministerele pentru proiectele cheie de dezvoltare și dorința de a le oferi cărășenilor un alt mod de a face politică.\n\n„Dacă cetățenii județului Caraș-Severin au votat candidatul PSD și listă de consilieri PSD la alegerile locale a fost și pentru ceea ce noi propuneam. în primul rând seriozitate. Sigur că sunt realist și sunt cu picioarele pe pământ, cu mai multă experiență, puțin mai încărunțit. Sigur că experiența de la București mi-a priit și nu voi renunța în a merge la București împreună cu primarii pentru problemele Consiliului Județean, pentru problemele primăriilor. Dacă am reușit ceva în acești patru ani ca deputat, a fost să-mi fac cunoștințe, să deschid multe uși și vreau că acest lucru să continue. Poți să rezolvi lucrurile și cu secretari de stat și cu directori din ministere […] Sunt ancorat în realitatea Caraș-Severinului, îmi iubesc județul, iubesc pe cărășeni și cu siguranță acești patru ani vor fi altceva pentru județul nostru”, a declarat Silviu Hurduzeu la Express Live.",
        "label": "Banat"
    },
    {
        "title": "După ce ai jignit toată clasa politică din Caraș – Severin, mai poți primi ajutor sau sfaturi?",
        "text": ",,Mișei, călăi, naziști, hiene, pâcle, criminali, ciuma roșie,,. După toate aceste ,,binecuvântări,, oferite zi de zi de către ,,demnitarul edil de Moldova Nouă,, – Torma Adrian tuturor politicienilor din PSD si Partidul Verde astăzi, aflându-se într-o situație grea, nu atât el cât orașul Moldova Nouă, cere tuturor politicienilor să lase orgoliul la o parte…Ca să vezi, și acum dă sfaturi unor persoane care ocupă diferite funcții de conducere în instituțiile statului, începând cu Prefectura, Consiliul Județean, Guvern șamd.\n\n Există un cod deontologic nescris al modului de comunicare în politică pe care îl poate deține o persoană care ocupă vremelnic o poziție politică câștigată în urma unor alegeri sau numit politic pe o funcție. Limita comunicării nu poate depăși ,,arealul tău de lucru,, sub nicio formă. Nu poți emite critici deosebit de agresive și jignitoare la adresa unor persoane că, vezi doamne, ești tu primar de Moldova Nouă. Diplomația și educația ta personală trebuie să fie factorii principali în comunicare, indiferent cui te adresezi. Înainte de toate, un primar trebuie să fie și un exemplu educațional pe plan local pentru tinerii care nu înțeleg acum cu ce ,,se mănâncă,, politica. Ce poate să înțeleagă un tânăr de 16-18 ani când citește, aude și vede cum se comportă un primar în societate cu ,,adversarii politici,,? Și atunci ne mirăm că gradul de agresivitate al tinerilor sau persoane mai în vârstă este foarte crescut! Ce se întâmplă cand, totuși, societatea se confruntă cu o persoană cu un asemenea comportament? Simplu de bănuit..ușor, ușor ești izolat politic și economic pe toate palierele pe neobservate, cu ,,bun simț și diplomatic,, ți se vor închide toate ușile. Sunt atâtea exemple în România.. când cineva își depășește ,,arealul de lucru,, și chiar nu contează câtă valoare politică ai. Nu am fi scris acest editorial dar, în urma ultimului eveniment petrecut în orașul de pe malul Dunării și anume închiderea fabricii de cablaje auto Delphi Pachard (acum Aptiv) și disponibilizarea a 824 persoane, toți sunt vinovați mai puțin Torma Adrian. Noi, redacția Cărășanul, o să vă arătăm de ce se face vinovat și Torma. Liderul de Sindicat din cadrul Aptiv este nimeni altul decât Găină Alin-consilier local al PNL. Tu, ca președinte al Organizației locale PNL, nu ai știu de problemele cu care se confruntă angajații acestei societăți? Ai știut în mod cert, toată lumea din oraș știa! DAR NU ȚI-A PĂSAT! Uite ce spune ITM Caraș-Severin:\n\nCe abuzuri a găsit Inspecţia Muncii în 2017 la fabrica Delphi din Moldova Nouă:\n• Delphi nu a acordat salariaţilor care lucrează 12 ore repausul de 24 de ore, prevăzut de lege;\n• Delphi nu a introdus în contractul colectiv de muncă clauze de interzicere a faptelor de discriminare şi clauze privind modul de soluţionare a sesizărilor venite din partea persoanelor prejudiciate prin asemenea fapte;\n• Delphi nu a informat ITM cu privire la utilizarea muncii de noapte;\n• Delphi nu a îndeplinit măsurile dispuse de ITM la controalele anterioare.\n• Informații oferite de ,,economica.net,,\n\n 1.Toate aceste abuzuri trebuiau eliminate de către Sindicat pentru că, sindicatul cu asta se ocupă, reprezintă interesele și drepturile angajaților în fața patronatului. Crezi că liberalul Găina Alin a reprezentat interesele oamenilor?? Vă lăsăm pe voi cititorii să răspundeți la această întrebare…\n• 2.Diponibilizarea angajaților localnici, în masă, începând cu 1 ianuarie 2017 (pentru că, așa cum arată ITM Caraș-Severin, în ianuarie erau angajațe peste 1500 de persoane) era un semnal serios de alarmă pentru toată lumea. Ce măsuri a întreprins alianța liberalo-sârbă în frunte cu primarul Torma? Nici una, vă spunem noi.\n• 3.Tăcerea ,,suspectă,, a Prefectului de Caraș-Severin – Lupu Matei și a președintelui C.J. CS Silviu Hurduzeu (,,Ciuma Roșie,,) vizavi de închiderea fabricii are legatură cu comportamentul lui Torma sau nu? Noi spunem că da! Îndiferent de modul cum a administrat orașul Lupu Matei în cele trei mandate, în sângele lui curge sânge de sindicalist și nu cred că nu ar fi făcut tot posibilul ca această fabrică să nu se închidă.\n• 4.Dezinformarea în mod continuu în media, chiar și azi, cum că la Moldova Nouă nu este forță de muncă, în condițiile în care, la începutul anului 2017, erau peste 1500 de angajați. Nu cred că vreun investitor vine la Moldova Nouă când citește presa și vede declarațiile primarului care susține că nu este forță de muncă..Forță de muncă este suficientă pentru o fabrică! Bineînțeles, plătiți cum trebuie pentru munca depusă și respectați!\n\n În încheiere, putem spune că Moldova Nouă este în criză profundă la toate capitolele, în mare parte generată de către Torma!\n\n Cărășanul",
        "label": "Banat"
    },
    {
        "title": "Caloriferele timișorenilor racordați la Colterm, tot mai calde",
        "text": "Pentru că vremea este tot mai rece, Colterm a luat măsuri pentru a furniza mai multă căldură în locuințele timișorenilor.\n\nDe la sfârșitul lunii octombrie, caloriferele timișorenilor racordați la sistemul de termoficare al orașului sunt mai calde. În urmă cu două zile, Colterm a pornit unul dintre cazanele de la CET Sud.\n\n„La acest moment, avem rezerve consistente: 83.607 tone de cărbune și 73.717 MWh de gaz. Pregătim deja următoarea etapă: luni vom porni turbina pe aburi, tot la CET Sud, consolidând astfel capacitatea noastră de producție”, a informat Colterm. Pentru următoarele zece zile, consumul de cărbune estimat este de 700 tone pe zi.\n\n„Suntem pregătiți pentru orice provocări și continuăm să ne asigurăm că energia este disponibilă atunci când este nevoie”, a precizat Colterm.",
        "label": "Banat"
    },
    {
        "title": "DIICOT Timișoara încheie ancheta în cazul bărbatului răpit și obligat să cerșească",
        "text": "Procurorii DIICOT Timișoara au dispus trimiterea în judecată, în arest preventiv, a 3 inculpați în cazul bărbatului cu handicap răpit și obligat să cereșească în Timișoara, Cluj Napoca și Franța.\n\nCei trei sunt acuzați de de trafic de persoane în formă agravată și continuată.\n\n„Din materialul probator administrat a rezultat că în perioada 2011 – finele anului 2023, unul dintre inculpați, profitând de handicapul locomotor permanent al unei persoane vătămate i-a oferit adăpost la locuința sa din Timişoara, pentru ca ulterior prin acte de violenţă fizică şi psihică să o oblige la practicarea cerşetoriei. Inculpatul a exploatat victima atât în Romania, cât şi pe teritoriul Franței, însușindu-și sumele de bani rezultate din activitatea infracțională”, aflăm de la DIICOT.\n\nAnul acesta, victima a fost răpită de cei 3 bărbați din parcarea unui supermarket din Timișoara și dusă la Cluj Napoca și pusă la cerșit.\n\n„De asemenea, s-a reținut că același inculpat, cu sprijinul coinculpaților cercetați în prezenta cauză, au lipsit ilegal de libertate victima, prin răpire, obligând-o să urce într-un autoturism cu care au transportat-o în municipiul Cluj Napoca, în scopul obligării la practicarea cerșetoriei în folosul lor financiar”, mai transmit procurorii. Răpirea a avut loc pe Calea Torontalului, în 27 august. A doua zi, polițiștii i-au arestat pe cei trei în Cluj Napoca și i-au escortat în Timișoara unde au fost reținuți.",
        "label": "Banat"
    },
    {
        "title": "Încă o revoluţie? Bă, sunteţi proşti?",
        "text": "Doamnelor şi domnilor, mi-am făcut un obicei din a prezenta modul în care media, canale ale „făuritorilor de istorie” purcede la a prezenta diverse mişcări de stradă sau chiar mai irelevante, pe diverse site-uri. Avem acum, un subiect gros. Poate grosier? Ieşirea pe străzile patriei a zeci de mii de protestatari. Ei, protestează împotriva unei ordonanţe de urgenţă a Guvernului care nu a fost pe ultima ordine de zi a Guvernului României. Era vorba de graţiere şi de amnistie. Tehnic, e mai puţin important decât emoţional. Emoţia a revărsat pe străzile ce duc înspre centrele marilor oraşe ale României. Iohannis a simţit nevoia de a se alătura protestatarilor. În fâş roşu. Mă pretind un tip deştept, dar nu reuşesc să înţeleg. În primul rând, cu graţierea şi cu amnistia asta, le dăm drumul corupţilor? Că n-am auzit sau citit un mesaj de la judecătorii supremi ai acestei republici, care să ne lămurească. E cum spune PSD-ul, e cum spune preşedintele şi opoziţia? Mai avem şi noi, în ţărişoara asta un reper moral dar, mai ales legal, care să ne deschidă minţile? Până una alta, noi bem bere şi scuipăm seminţe între vecini. Şi, marcaţi de poza lui Dragnea cu Trump şi iubitorii de fâşul roşu al preşedintelui, ne mai luăm la harţă. Ca nişte permanenţi dobitoci trăitori ai mioriticelor plaiuri româneşti. Chibiţăm, mai ieşim pe afară, înjurăm dar, avem capetele goale. Nu mai avem sentimente. Nu mai ştim ce înseamnă compasiunea, pentru că o aruncăm în lozinci. Nu mai ştim ce înseamnă ţară, pentru că mai bine şterg la cur un octogenar vestic, pe 1200 de euro, decât pe tatăl meu, care nu mă plăteşte, dar în prostia lui, sau în iubirea lui, mi-a dat drumul în lume. Nu mai ştim de noi, dragilor. Pesedişti, Penelişti, Userişti etc. Sunteţi prea mulţi să vă amintesc. Cu toţii sunteţi responsabili de dezastrul acestei naţii. Hoţi, mincinoşi, ipocriţi. Îmi este ciudă că nu ştiu un blestem care să se prindă de voi. Mai ales că, aud acum, înspre seară, aluzii despre un război civil în România. Băi cretinilor, groapa standard este de unu lăţime, doi lungime, doi adâncime.\n\nSa auzim de bine.",
        "label": "Banat"
    },
    {
        "title": "Primele evenimente din Timișoara, la 35 de ani de la Revoluția Română",
        "text": "Primăria Timișoara a pregătit două luni pline de evenimente, cu ocazia împlinirii a 35 de ani de la Revoluția din Decembrie 1989.\n\nÎn perioada noiembrie – decembrie, la Timișoara se vor desfășura o serie de evenimente sub umbrela „35 de ani de libertate”, organizate de instituții de cultură, organizații și instituții publice din Timișoara, și nu numai.\n\n„Anul acesta, am strâns sub umbrela programului ”35 de ani de libertate” evenimentele organizate de instituții și organizații nu doar pentru săptămâna Revoluției. Întreg programul marchează o călătorie – națională și europeană – care a culminat cu 20 Decembrie 1989: Timișoara, oraș liber de comunism. Le mulțumesc tuturor celor care sunt parte a efortului din spatele acestui program pentru că se încăpățânează să nu uite și nu ne lasă nici pe noi să uităm”, a afirmat primarul Dominic Fritz.\n\nProgramul este centralizat AICI, de unde cei interesați pot afla detalii despre expozițiile, conferințele, piesele de teatru, concertele, tururile ghidate, filmele sau dezbaterile care au loc în Timișoara în această perioadă. Site-ul este actualizat periodic, în funcție de programarea următoarelor evenimente.\n\n„Cu acest program comemorăm și onorăm curajul și sacrificiul generației din 1989. Dar vrem mai mult decât atât. Scopul nostru este, pe de o parte, să ajungem la generațiile tinere care nu știu prea multe despre comunism și Revoluție. Pe de altă parte vrem să le reamintim generațiilor mai mature miza acelor zile și provocările prin care Europa trece acum. Libertatea și democrația nu ar trebui să fie luate ca acel ceva care vine de-a gata, dimineața la cafea. Ci trebuie apărate și protejate, zi de zi”, a adăugat Dominic Fritz.\n\nSeria de evenimente este deschisă de patru momente istorice cu o mare însemnătate: căderea Zidului Berlinului (9 noiembrie) și decesul lui Corneliu Coposu (11 noiembrie), revolta de la Brașov (15 noiembrie), revolta de la Budapesta din 1956:\n• „Aufarbeitung. RDG și România în cultura memoriei”. Expoziție deschisă până în 17 noiembrie, la Memorialul Revoluției, str. Oituz nr. 2B, vernisaj în 9 noiembrie, ora 17.00;\n• Proiecție de filme: „Good Bye Lenin!” (2003), 8 noiembrie, ora 20.30, la Cinema Victoria și „Das Leben der Anderen” (2006), 15 noiembrie, de la 20.00, la Cinema Victoria;\n• „Corneliu Coposu, o viață întreagă pentru principii și valori”. Expoziție deschisă în perioada 9 noiembrie – 31 decembrie, pe malul Begăi (lângă Vila Mal);\n• „BRAȘOV 1987. Doi ani prea devreme”. Proiecție de film, 9 noiembrie, ora 17.30, la Cinema Victoria;\n• „Am învățat să fim liberi? 35 de ani de la Revoluție”. Dezbatere, în 11 noiembrie, ora 11.30, în Aula Magna Universitatea de Vest Timișoara;\n• Gala Corneliu Coposu. Luni, 11 noiembrie, ora 19.00, la Opera Națională Română Timișoara. Va avea trei părți: premierea tinerilor câștigători ai concursului de eseuri organizat de Fundația Corneliu Coposu, conferința susținută de istoricul Thierry Wolton și concertul de gală. Biletele se pot achiziționa pe platforma eventbook.ro. Veniturile obținute din vânzarea biletelor la acest eveniment, precum și donațiile primite, vor fi direcționate pentru construcția Bisericii „Memorial Corneliu Coposu” din Bobota, jud. Sălaj, satul natal al lui Corneliu Coposu;\n• „Fotografii ascunse. Budapesta, revoluție, 1956”. Expoziție deschisă până în 15 ianuarie 2025, la sediul Memorialul Revoluției. Expoziția oferă o selecție de fotografii din 1956, din colecția de fotografii istorice a Muzeului Național al Ungariei, adunate după schimbarea de sistem în 1989.\n\nDe asemenea, Primăria Timișoara reamintește că, prin Administrația pentru Sănătate și Educație, are în derulare concursul de fotografie „Revoluționarul din familia mea”, dedicat elevilor din Timișoara și din localitățile periurbane. Fotografiile trimise vor fi evaluate de un juriu de specialitate, iar cele mai bune vor fi expuse și premiate. Regulamentul, calendarul concursului și criteriile de evaluare a proiectelor sunt publicate AICI!",
        "label": "Banat"
    },
    {
        "title": "Accident cu o victimă în Timișoara",
        "text": "O femeie a fost rănită, sâmbătă, după ce mașina pe care o conducea a fost lovită de o alta. Accidentul a avut loc pe strada Divizia 9 Cavalerie.\n\nUn alt șofer a intrat cu autoturismul în cel condus de femeie, iar aceasta a fost transportată la spital. Polițiștii au demarat imediat cercetările la fața locului.\n\n„Un bărbat în vârstă de 37 de ani a condus un autoturism în parcarea unui centru comercial, iar la intersecția cu str. Divizia 9 Cavalerie a intrat în coliziune cu un autoturism ce circula regulamentar, condus de către o femeie în vârstă de 58 de ani”, a transmis IPJ Timiș.\n\nConducătorii auto au fost testați cu aparatul etilotest, rezultatele fiind negative. A fost totuși deschis dosar penal pentru vătămare corporală din culpă.",
        "label": "Banat"
    },
    {
        "title": "Mobilizare generală pentru susținerea lui Ion Chisăliță",
        "text": "Într-un oraș zguduit de agitația liberalilor, se desfășoară o luptă electorală plină de surprize și întorsături de situație. Liberalii din Moldova Nouă sunt pe picior de război, încercând să recupereze terenul pierdut în sondaje. Cu toate acestea, se pare că afișele lipite frenetic prin oraș de angajații primăriei, sub îndrumarea ferventă a lui Victor Tiugan, nu sunt suficiente pentru a schimba soarta lui Ion Chisăliță. Victor Tiugan, revenit în PNL după o perioadă la PSD, se pare că se află într-un vârtej politic plin de ironii. Plecat din PNL tocmai din cauza lui Ion Chisăliță, în vremurile când se contura PDL-ul, acum se regăsește alături de acesta într-o alianță aparent neașteptată. Se zvonește prin târg că, în cazul unei înfrângeri electorale a lui Chisăliță, acesta ar putea să se retragă, lăsându-i locul de lider al PNL Moldova Nouă lui Victor Tiugan. O ironie a sorții sau o strategie bine pusă la punct? Rămâne de văzut cu cine va vota Victor Tiugan în final, în această bătălie politică plină de neprevăzut. Oricum ar fi, mobilizarea generală pentru susținerea lui Ion Chisăliță pare să fi adus în prim-plan o serie de personaje și alianțe politice cu totul neașteptate. Oare cine va ieși învingător din această luptă electorală plină de surprize și ironii? Rămâne de urmărit cu atenție!",
        "label": "Banat"
    },
    {
        "title": "Barajul Oravița Mică, funcțional după 40 de ani",
        "text": "Reabilitarea barajului Oravița Mică, din Caraș-Severin, s-a încheiat. După 40 de ani, structura bazinală este din nou funcțională. Lacul de acumulare era colmatat în proporție de 92%.\n\nBarajul Oravița Mică se afla într-o stare înaintată de degradare, care nu permitea funcționarea normală. Lucrările de reabilitare au început în primăvara anului 2019 și au constat în refacerea paramentului amonte și aval, amenajarea corespunzătoare a descărcătorului de suprafaţă şi a golirii de fund, realizarea unui disipator de energie la piciorul aval al descărcătorului de suprafaţă, consolidarea corpului barajului prin injecţii cu lapte de ciment, precum și instalarea unei aparaturi de măsură și control pentru a urmări în timp modul de funcționare a barajului. A fost realizată și decolmatarea cuvetei lacului de acumulare care acum asigură un volum de 43.000 de metri cubi.\n\nÎncă din anii 80, barajul Oravița Mică, realizat în secolul al XVIII-lea, datorită duratei mari de funcționare, avea nevoie de o reabilitare complexă. Lipsa fondurilor necesare refacerii lucrărilor au impus amânarea repetată a reparațiilor capitale, care au început odată cu semnarea contractului de lucrări în noiembrie 2018. Durata de execuție inițială a lucrărilor a fost de 24 luni, durata fiind prelungită ulterior până în 2024 din cauza nealocării fondurilor și a stării de pandemie.\n\n„Prin aceste lucrări sunt asigurate toate condițiile de apărare împotriva inundațiilor a comunității locale, lacul de acumulare Oravița Mică împreună cu lacul de la Oravița Mare având capacitatea să atenueze viiturile de pe pârâul Oravița”, a declarat Marius Ungurean, directorul tehnic de Investiții al ABA Banat.\n\nLucrările de amenajare a albiei râului Oravița, intravilan Oravița, au avut ca principal scop asigurarea tranzitului apei la viituri. Acestea au început de asemenea în 2019. S-au executat lucrări de regularizare a albiei pe o lungime de aproape 3 kilometri, între acumularea Oravița Mare și Oravița Mică, cât și aval de acumularea Oravița Mică.\n\nValoarea lucrărilor realizate a fost de 9,2 milioane de lei, fonduri de la bugetul de stat.",
        "label": "Banat"
    },
    {
        "title": "La Moldova Nouă Eugen Băleanu este în topul preferințelor electoratului!",
        "text": "După decizia de luni și anunțarea datei alegerilor pentru 24 ianuarie, se pare că locuitorii orașului Moldova Nouă s-au decis deja pe cine să voteze să continue munca de primar, după ce Adrian Torma a pierdut dreptul de a candidat.\n\nSe pare că Verzii și Eugen Băleanu a reușit să adune în jurul lor tot mai mulți aliați în timp ce Ion Chisăliță este tot mai izolat în oraș, nici măcar toți liberalii ne fiind susținători ai candidatului Ion Chisăliță.\n\nLiberalii au luat și ei pulsul străzii și îl aduc de urgență pe Marcel Vela la Moldova Nouă în speranța că se mai poate repara ceva.\n\nUn segment important dintre locuitorii orașului, etnicii sârbi, merg și ei împreună cu Eugen Băleanu iar liderul PMP, Ionuț Popovici, a ieșit public și a declarat că-l susține pe candidatul Partidului Verde.\n\nȘi liderii PSD, Ion Mocioalcă și Adrian Torma, au ieșit public și au îndemnat să voteze cu Eugen Băleanu la alegerile din 24 ianuarie spunând că PNL trebuie bătut la Moldova Nouă, care a fost mereu un fief PSD.\n\nDe asemenea, de astăzi alături de Eugen Băleanu a sosit la Moldova Nouă și Florin Călinescu, președintele Partidului Verde, care se va implica direct în campania electorală pentru ca Eugen Băleanu să devină noul primar al orașului.",
        "label": "Banat"
    },
    {
        "title": "Timișoara vrea să devină neutră din punct de vedere climatic",
        "text": "Timișoara a fost selectată pe lista celor zece orașe din România care vor deveni neutre din punct de vedere climatic.\n\nÎn cursul zilei de marți, Timișoara a fost selectată în cadrul Forumului pentru Neutralitate Climatică M100, pe lista celor zece orașe din România care vor implementa proiecte pentru tranziția climatică, reducerea poluării și atingerea neutralității climatice până în 2035. În acest sens, Primăria Timișoara va avea acces la fonduri dedicate pentru accelerarea investițiilor sustenabile.\n\nO primă finanțare, în valoare de zece milioane de euro, va fi atrasă direct de către municipalitate după aprobarea de către Guvern a programului național de investiții Energie Verde – 100. Fondurile sunt disponibile pentru Timișoara și alte nouă orașe din România care s-au angajat să devină neutre din punct de vedere climatic până în 2035.\n\n„Investițiile într-un oraș sustenabil nu sunt un moft ideologic, ci dezvoltă infrastructura și cresc calitatea vieții timișorenilor. Proiectele la care lucrăm pentru ca Timișoara să devină un oraș sustenabil și atractiv vor fi susținute prin aceste linii de finanțare dedicate orașelor de pe listă. Știu că sunt investiții pe termen lung și că vom vedea rezultatele în câțiva ani, dar faptul că am fost selectați între cele 10 orașe este un semnal clar că ne îndreptăm în direcția corectă”, a declarat primarul Dominic Fritz.\n\nÎn procesul de selecție, Primăria Timișoara a punctat cu investiții în transportul verde, modernizarea rețelei de termoficare și cu proiectele majore de regenerare urbană – Traian, Mocioni și Piața Victoriei.\n\nAlături de Timișoara, au fost selectate orașele Alba Iulia, Bistrița, Brașov, București, Buzău, Constanța, Iași, Oradea și Reșița. Juriul internațional a fost format din experți în domenii precum dezvoltare durabilă, neutralitate climatică sau urbanism. Pentru a transforma Timișoara în oraș neutru din punct de vedere climatic, primăria va beneficia de asistență tehnică și va avea acces la fonduri destinate investițiilor și proiectelor de tranziție.\n\n„M100 este Misiunea Oglindă a inițiativei Uniunii Europene „100 de orașe inteligente și neutre din punct de vedere climatic până în 2030”, la care au fost selectate orașe precum Atena, Barcelona, Amsterdam, Munchen sau Istanbul. Prin M100, România își coordonează eforturile pentru a atinge țintele de neutralitate climatică stabilite la nivel european, asistând orașele în procesul lor de tranziție verde”, a informat Primăria Timișoara.",
        "label": "Banat"
    },
    {
        "title": "Făşancul versus Halloween.",
        "text": "Marea tragedie care s-a întâmplat într-un club din Bucureşti al cărui nume nici nu vreau să-l pomenesc, tragedie în urma căreia 30 de tineri au fost mistuiţi de flăcări şi alţi 140 sunt în stare gravă, a reuşit să împartă societatea noastră în două: satanişti şi creştini. Trecând peste modul în care a fost autorizat să funcţioneze acest Club şi lăsând autorităţile să clarifice acest aspect deosebit de important, care cred că, datorită marelui impact social pe care îl are această tragedie va schimba, cred eu, totalmente modul în care sunt autorizate cluburile, restaurantele, sălile de evenimente sau discotecile. Tragicul eveniment a reuşit rapid să pună în discuţie tema, sataniştilor. Din iubitori de rock, tinerii care participau la acest concert au început să fie stigmatizaţi de către o parte a societăţii civile ca fiind satanişti, că acolo, pe lângă concert, era şi o întâlnire a sataniştilor. Nimic adevărat din această poveste,doar au murit nevinovati !\n\n De unde această atitudine a unora? Unii ar spune că acesta este nivelul de cultură pe care îl avem după 25 de ani de democraţie. Şi totuşi undeva are dreptate şi societatea civilă – parte din ea, nu toată – când spune că, încă de mici, copiii au început să manifeste interes fată de sărbătorile care slăvesc sataniştii şi aici mă refer direct la Halloween. De unde atâta interes pentru această sărbătoare devenită foarte importantă şi care nu are nicio legătură cu cultura şi tradiţia noastră? Sărbătoare care a început să fie implementată în grădiniţe, şcoli, copii şi tineri care se pregătesc pentru această sărbătoare mai tare decât pentru Crăciun! Pe deoparte Biserica Ortodoxă vrea ora de religie în şcoli cu care unii sunt de acord alţii nu. Tot în aceste şcoli iată că, copiii, prin această sărbătoare a Halloween-ului vor să fie mascaţi în morţi, vampiri sau Lucifer. Crescuţi de mici aşa la ce te aştepţi când sunt majori?\n\n România are în cultura şi tradiţia locală o sărbătoare cu mascaţi manifestată în fiecare primăvară sau iarnă, sub diferite denumiri locale, în Banat, Făşancul, sau, Fârşangul,. Obiceiul se manifestă de lăsata secului sau zăpostit şi se desfăşoară în prima săptămână a postului de Paşti pe durata a două, trei zile sau chiar o săptămână, tema preferată a tinerilor care participă la Sărbătoarea Făşancului fiind în general satira fată de autorităţi, sărbătoare în care mai este redat în stil umoristic şi ciclul vieţii.\n\n În Maramureş există, Brondoşi, sărbătoare deja inclusă în circuitul turistic al Maramureşului, moştenită şi transmisă din generaţie în generaţie unde tinerii sunt mascaţi şi împodobiţi cu clopote şi tălăngi pentru alungarea spiritelor rele. Dacă tradiţia culturală în Maramureş este păstrată şi conservată, în Banat Făşancul, din păcate, nu mai prezintă un interes local ca până în anii `90.\n\n Iată că avem ce sărbătorii.. şi vă întreb pe voi cititorilor: de ce nu ne mai place să fim români.. de ce nu ne mai place de noi? Pentru că asta e realitatea care ne înconjoară.. astăzi nu ne mai place Făşancul, nu ne mai place Dragobetele în schimb suntem înnebuniţi după Halloween şi Valentine’s Day…",
        "label": "Banat"
    },
    {
        "title": "Polițiștii locali din Reșița i-au mirosit pe drogați și i-au dat pe mâna DIICOT! Radarul drogurilor, la Bocșa!",
        "text": "Mai mulți tineri din Reșița au fost prinși în flagrant de polițiștii locali din municipiu și de polițiștii orașului Bocșa după ce au consumat droguri sau au transportat substanțe interzise în vederea comercializării!\n\nProcurorii DIICOT Caraș-Severin continuă să trimită în sala de judecată o mulțime de traficanți care alimentează piața drogurilor din județ și, cum fenomenul a căpătat o amploare foarte mare, îngrijorătoare, un rol important în identificarea consumatorilor îl joacă polițiștii locali și lucrătorii de poliție din stradă. Pentru ca, ulterior, să-și intre în rol polițiștii de la Brigada de Combatere a Criminalităţii Organizate, care urmăresc sursele de aprovizionare și acționează sub coordonarea DIICOT pentru destructurarea grupurilor infracționale organizate specializate în comiterea de astfel de infracțiuni.\n\nUnul dintre dosarele DIICOT plecate de la vigilența polițiștilor locali din Reșița a fost întocmit în octombrie 2023, după ce lucrători din cadrul Poliției Locale Reșița, în timp ce patrulau pe Aleea Zadei din municipiu, au observat un tânăr ce prezenta dezechilibru și incoerență în vorbire. În urma controlului corporal asupra sa a fost găsit un rest de țigaretă confecționată artizanal, arsă la un capăt, ținută într-o folie de plastic. Probele de laborator au stabilit ce consumase individul. MDMB-BUTINACA. Un compus care se regăsește în European Database in New Drugs, clasa cannabizoizi sintetici, cunoscute la noi ca „substanțe psihoactive noi”.\n\nAlți doi consumatori de droguri a fost identificați de polițiștii lui Alexandru Ciati din cadrul Primăriei Reșița în februarie, anul acesta, pe Strada IL Caragiale, mai exact în parcarea verde. Vizibil dezechilibrați și cu incoerență în vorbire, cei doi au fost controlați de oamenii legii. Asupra unuia dintre ei a fost găsită o țigaretă pe jumătate fumată, care mirosea diferit față de o țigaretă obișnuită. Individul le-a recunoscut polițiștilor locali că fumase cannabis. Probele de laborator au indicat MDMB-BUTINACA, substanță psihoactivă de pe lista drogurilor noi.\n\nPolițiștii orașului Bocșa au și ei un fler aparte în descoperirea drogurilor și a celor care alimentează piața din Reșița cu marfă adusă de la Timișoara. În martie 2024, polițiștii din Bocșa au descoperit la un individ suspect, în timp ce patrulau prin oraș, 6 folii de aluminiu în care erau împachetate fragmente vegetale de culoare verde. Au mirosit bine polițiștii bocșeni. Era vorba despre aceeași MDMB-BUTINACA.\n\nTot polițiștii din Bocșa au oprit pe raza comunei Măureni un autoturism care rula dinspre Timișoara către Reșița. I-au identificat pe Ovidiu Baloșin, unul dintre principalii furnizori de droguri din Reșița, dar și pe alte două persoane. La percheziționarea mașinii a fost descoperit mai întâi un cântar folosit în traficul de droguri, iar în poșeta femeii un rest de țigaretă confecționată artizanal și o folie ce conținea un o substanță solidă albă pulverulentă. În urma controlului corporal asupra femeii, în lenjeria intimă, în sutien, a fost descoperită o folie de plastic ce conținea mai multe bucăți de substanță solidă de culoare alb cristalin cu aspect de sare grunjoasă și o folie de aluminiu ce conținea fragmente vegetale de culoare verde. Probele de laborator au confirmat ce ținea femeia la piept și ce bănuiau polițiștii: 3-CMC, drog de mare risc, drogul nou MDMB-BUTINACA și cocaină!\n\nTot pe raza orașului Bocșa a fost oprit în luna martie a acestui an un autoturism BMW, condus de o tânără, în care se mai aflau doi bărbați, cu toții din Reșița. Polițiștii bocșeni au depistat droguri. Cristale, cannabis și legale!",
        "label": "Banat"
    },
    {
        "title": "Cinci companii sunt interesate să livreze, la Reșița, alte 14 autobuze electrice",
        "text": "În cadrul licitației organizată de Primăria Reșița pentru achiziția de noi mijloace de transport în comun s-au depus cinci oferte.\n\nPrimăria Reșița cumpără încă 14 autobuze electrice de 12 metri, șapte stații de încărcare lentă cu două posturi, și cinci stații pentru încărcarea rapidă a vehiculelor. Investiția, evaluată la 37,4 milioane de lei, a fost lansată în Sistemul Electronic de Achiziții Publice în luna septembrie, licitația aflându-se în plină desfășurare.\n\n„Licitația a fost deschisă, sunt cinci oferte depuse, care se află, la acest moment, în evaluare. Este multă documentație care trebuie atent studiată și evaluată în parte. Estimăm că prin luna februarie am putea cunoaște numele câștigătorului. Acest termen s-ar putea prelungi sau nu. Totul depinde și de contestațiile care ar putea apărea. Noi sperăm să nu fie, dar nimic nu este imposibil”, a explicat Laurențiu Stanciu, șeful Direcției de Achiziții din cadrul Primăriei Reșița. După semnarea contractului, furnizorul desemnat în urma licitației va avea la dispoziție un an pentru livrarea celor 14 autobuze electrice.\n\nReamintim că, pentru cele 14 autobuze, Primăria Reșița a semnat la finalul lunii decembrie 2022 un contract de finanțare cu Ministerul Dezvoltării, pe Programul Național de Redresare și Reziliență. Parteneră în cadrul proiectului „Achiziție autobuze electrice pentru extindere sistem transport public” este Primăria Văliug.",
        "label": "Banat"
    },
    {
        "title": "Vrem impozite și taxe…",
        "text": "Doamne, în ce țară trăim ! Două instituții care ar trebui să reprezinte interesele Patronatului din România au trecut instantaneu de partea ”SATANEI”. Asociația Agențiilor de Turism și Consiliul Întreprinderilor Private Mici și Mijlocii din România, din proprie initiațivă, propun Ministerului de Finanțe impozitarea ciubucului cu 16 %. Mai mult, propun tot felul de reglementări care nu ar face decât să complice destul de mult afacerile. Ciubucul nu era altceva decât un mod de recompensare al unui serviciu oferit de un ospătar, mecanic, electrician sau alt serviciu. Salariile mici erau completate cu acest marunțiș oferit de un client multumit.\n\n Ce dracu se intamplă în țara asta de toate instituțiile doresc hăituirea și impozitarea IMM-urilor ?! Până și Instituțiile care ar trebui să apere interesele Patronatului din România fac front comun cu Guvernul Ponta. E greu de crezut că evaziunea fiscala stă în CIUBUCUL din bar sau brutării .Micșorarea Tva-ului la alimente nu va conduce la o scădere majoră a prețurilor la alimente. Marii câștigători vor fi marile Centre Comerciale nu populația, iar marea gaură făcută în PIB cu reducerea TVA-ului…va fi acoperită cu impozitarea ciubucului ? Nu ! Și cred că în curând, dacă nu pleacă Ponta de la Guvernare, vor umbla și la cota de 16%…poate o face 30%…?!",
        "label": "Banat"
    },
    {
        "title": "Inculpat pentru trafic de minori, Omer Radovancovici dă DIICOT Caraș-Severin și Statul Român în judecată!",
        "text": "Acuzat de o pleiadă întreagă de infracțiuni la viața sexuală, cărora le-ar fi căzut victime și cel puțin două minore, Prințul Clisurii e cercetat fără cătușe pe mâini și cere instanțelor de judecată să-i fie reparat prejudiciul de imagine suferit!\n\nOmer Radovancovici a chemat în judecată Statul Român prin Ministerul Finanțelor Publice, precum și Parchetul de pe lângă Înalta Curte de Casație și Justiție prin Direcția de Investigare a Infracțiunilor de Criminalitate Organizată și Terorism – Biroul Teritorial Caraș-Severin.\n\nEste vorba despre acțiuni în răspundere delictuală și pretenții pe care Radovancovici le-a formulat în urma celor întâmplate în cadrul dosarului său de la DIICOT Caraș-Severin, în care a fost arestat preventiv de două ori și tot de atâtea ori pus în libertate de Curtea de Apel Timișoara. A doua oară fiindu-i aplicată, totuși, măsura preventivă a controlului judiciar. Magistrații timișoreni nu s-au pronunțat cu privire la vinovăția sau nevinovăția fostului primar de Pojejena, ci pur și simplu au stabilit că acesta poate fi cercetat penal și fără să stea în spatele gratiilor, așa cum se întâmplă cu îngrijitorul cabanei lui Radovancovici, cel acuzat că a întreținut relații sexuale în repetate rânduri cu o minoră de 14 ani, cu retard mintal, pe care a și lipsit-o de libertate.\n\nDeranjul a început în Clisura Dunării în 6 octombrie, când polițiștii Serviciului de Combatere a Criminalității Organizate Caraș-Severin, împreună cu procurori DIICOT Caraș-Severin au efectuat 13 percheziții domiciliare la adresele unor persoane bănuite de trafic de minori, trafic de persoane, coruperea sexuală a minorilor, proxenetism, act sexual cu un minor, constituirea unui grup infracțional organizat în scopul comiterii infracțiunilor de nerespectarea regimului armelor și al munițiilor și uzul de armă fără drept.\n\nPe numele a 5 persoane au fost emise mandate de aducere. Printre acestea și Omer Radovancovici.\n\n„Din cercetări a rezultat faptul că, în perioada mai – octombrie 2023, un bărbat (n.r. – Omer Radovancovici) ar fi convins-o pe femeia cu care ar fi avut o relație extraconjugală, să o determine pe fiica ei minoră, de 11 ani, și pe nepoata acesteia majoră, să asiste, să participe și ulterior să efectueze acte de natură sexuală în vederea exploatării sexuale în interes propriu a celor două.\n\nDe asemenea, bărbatul ar fi constituit un grup infracțional organizat din care ar fi făcut parte apropiați ai acestuia, membrii grupului organizând și participând la partide de vânătoare într-un fond de vânătoare din județ, unde ar fi fost folosite arme de vânătoare deținute la diverse imobile, pe care o parte din membrii grupării le-ar fi deținut fără drept.\n\nTotodată, în cadrul întrunirilor și petrecerilor cu circuit închis la care ar fi participat membri ai grupării și persoane din anturajul acestora, liderul grupării ar fi înlesnit practicarea prostituției de către mai multe femei cu aceste persoane, în scopul obținerii de foloase patrimoniale de către aceste femei și de foloase nepatrimoniale pentru sine.”, a informat Inspectoratul de Poliție Județean Caraș-Severin.\n\nRadovancovici a fost reținut atunci pentru 24 de ore și, ulterior, arestat preventiv de către Tribunalul Caraș-Severin. Curtea de Apel Timișoara a admis însă contestația lui Omer Radovancovici și a dispus punerea de îndată a acestuia în libertate, fără niciun fel de interdicții.\n\nÎn continuarea perchezițiilor din 6 octombrie, la data de 23 noiembrie 2023 DIICOT a descins din nou „la adresele unor persoane cercetate pentru trafic de minori, trafic de persoane, coruperea sexuală a minorilor, proxenetism, act sexual cu un minor, constituirea unui grup infracțional organizat în scopul comiterii infracțiunilor de nerespectarea regimului armelor și al munițiilor și uzul de armă fără drept”. De fapt, organele de cercetare penală s-au întors la Omer Radovancovici.\n\nPolițiștii Serviciului de Combatere a Criminalității Organizate Caraș-Severin, împreună cu procurorii DIICOT Caraș Severin, au pus în aplicare 3 mandate de percheziție domiciliară în județul Caraș-Severin și 12 mandate de aducere, într-o cauză privind săvârșirea infracțiunii de trafic de minori.\n\n„Din cercetări a reieșit că, în perioada septembrie 2022 – februarie 2023, liderul unui grup infracțional ar fi racolat, într-un loc public, o persoană vătămată minoră, de 14 ani, cu dizabilități psihice și profitând de starea acesteia, precum și de faptul că provine dintr-o familie dezorganizată, ar fi adăpostit-o la o cabană ce îi aparține, situată în județul Caraș-Severin, în vederea exploatării sexuale.\n\nÎn intervalul de timp menționat, persoana vătămată ar fi asistat la petrecerile cu tentă sexuală organizate la cabană, existând indicii temeinice că ar fi fost exploatată sexual.\n\nDe asemenea, asupra acesteia ar fi fost exercitate acte de violență fizică și psihică, în scopul de a fi împiedicată să părăsească locația.”, a explicat IPJ.\n\nȘi în urma acestei acțiuni Radovancovici a fost reținut și, ulterior, arestat preventiv de către judecătorul de drepturi și libertăți de la Tribunalul Caraș-Severin. Curtea de Apel Timișoara l-a scos din nou din arest, considerând că e suficientă măsura controlului judiciar. De aici și pretențiile Prințului Clisurii, care se consideră o victimă a unei justiții nedrepte.",
        "label": "Banat"
    },
    {
        "title": "Inspectoratul pentru Situații de Urgență „Semenic” al județului Caraș-Severin , solidaritate cu județul Galați",
        "text": "Județul Galați a fost lovit de o serie de calamități naturale, care au transformat viața localnicilor într-o cursă contracronometru pentru supraviețuire și reconstrucție. Viitura a distrus case, gospodării și tot ce oamenii clădiseră de-a lungul anilor. În comuna Costache Negri, situația este deosebit de gravă, iar urmele dezastrului sunt omniprezente. Oriunde privești, ai impresia că natura a revendicat totul. Pământul este acoperit de un strat gros de noroi, iar resturile aduse de ape au sufocat orice urmă de ordine. Oamenii sunt într-o stare de disperare profundă. Mulți dintre ei și-au pierdut casele, iar mulți alții au rămas doar cu amintirile lucrurilor pe care le aveau. „E greu să privești în jur și să nu vezi nimic din ce era odată casa ta. Totul e o ruină,” mărturisește un locuitor, cu lacrimi în ochi. În fața acestei realități, comunitatea se strânge laolaltă pentru a încerca să facă față unei situații care pare, pe moment, fără ieșire. În această atmosferă de deznădejde, o rază de speranță a venit din partea Inspectoratului pentru Situații de Urgență „Semenic” al județului Caraș-Severin. În dimineața zilei de 1 octombrie 2024, două echipaje formate din 2 ofițeri și 30 de subofițeri și soldați au plecat în sprijinul colegilor lor din Galați, care lucrează neobosit pentru a restabili ordinea și a-i ajuta pe cei afectați. Convoiul, format din trei microbuze și o autospecială de primă intervenție și comandă, s-a pus în mișcare cu scopul de a asigura suport logistic și de a interveni în locurile cele mai greu accesibile. Această misiune de salvare este vitală, având în vedere că multe zone încă nu sunt accesibile din cauza distrugerilor masive. „Ne-am mobilizat rapid. Solidaritatea este esențială în astfel de momente. Suntem aici să ne ajutăm colegii și, implicit, oamenii din Galați,” a declarat unul dintre ofițerii care a coordonat plecarea. Pe măsură ce echipele de salvatori își continuă misiunea în județul Galați, comunitățile din Costache Negri și din restul zonelor afectate speră că eforturile comune vor aduce un nou început. Cu toate că va dura mult timp până ce normalitatea va fi restabilită, sprijinul acordat și solidaritatea între județe sunt dovezi că, în fața dezastrului, oamenii nu sunt singuri. Realitatea dură a momentului este că pentru mulți dintre acești oameni, drumul reconstrucției abia a început. Dar cu ajutorul colegilor din Caraș-Severin și din alte părți ale țării, speranța rămâne vie.",
        "label": "Banat"
    },
    {
        "title": "Victorie în Parlamentul României! A fost eliminat pragul pentru abuzul în serviciu",
        "text": "Astăzi, în ședința Comisiei juridice din Camera Deputaților, după ore întregi de dezbateri, coaliția de guvernare PNL-PSD a dat înapoi și a revenit la forma inițială a proiectului, fără prag pentru abuzul în serviciu. Proiectul are în continuare „bube”, însă presiunea publică exercitată în ultima săptămână a dat roade, parlamentarii puterii făcând un pas în spate.\n\nMinistrul Justiției, Cătălin Predoiu, trebuie să își dea demisia pentru mârșăvia pe care a vrut să o introducă în această lege. Nu putem dezincrimina abuzul în serviciu și nu putem să legalizăm hoția până la un prag de 250.000 sau 9.000 lei. Furtul e furt și trebuie pedepsit ca atare.\n\nUSR va continua lupta și pentru eliminarea pensiilor nesimțite. Deja s-au strâns peste 50.000 semnături pentru eliminarea pensiilor speciale și nu ne vom opri până nu se vor reduce inechitățile din sistemul de pensii!",
        "label": "Banat"
    },
    {
        "title": "Medicii veterinari își cer drepturile în stradă!",
        "text": "Angajații Direcției Sanitar-Veterinare Caraș-Severin, solidari cu colegii lor din țară. Cer alinierea salariilor cu cele din alte instituții.\n\nRevendicările protestatarilor au fost aduse la cunoștința prefectului Ioan Dragomir după ce o delegaţie formată din reprezentanții celor două sindicate a fost primită de către reprezentantul guvernului în teritoriu. După demararea protestului din centrul Reșiței, manifestanții şi-au arătat dorinţa de a purta un dialog cu prefectul județului. Acesta i-a asigurat pe protestatari că le este alături în demersul lor şi că va înainta solicitările lor către factorii de decizie de la nivel central. O informare în acest sens a fost deja transmisă către Secretariatul General al Guvernului şi către Autoritatea Naţională Sanitar-Veterinară.\n\nConform lui Cristian Ungur, liderul Sindicatului Veterinarilor din județ, salariile medicilor din cadrul Direcțiilor Sanitar-Veterinare județene au rămas „înghețate” la nivelul anilor-2017-2018. De atunci, au crescut doar salariile colegilor lor din instituțiile subordonate Ministerului Agriculturii. Diferența de aproximativ 1.000 de lei înregistrată în prezent este considerată ca inechitabilă de către medicii din subordinea Autorității Naționale Sanitar-Veterinare, aflată la rându-i în subordinea Secretariatului General al Guvernului. „Considerăm că nu e normal pentru că avem o activitate mult mai complexă, de o importanță chiar strategică în sănătatea publică. De aceea încercăm să obținem aceste alinieri salariale. Asemenea încercări au mai avut loc în ultimii ani. Inclusiv la reorganizare s-a discutat despre crearea unui serviciu fito-sanitar în cadrul Direcțiilor Sanitar Veterinare județene. S-a renunțat însă la această idee și nemulțumirile au devenit tot mai mari”, a spus Cristian Ungur.\n\nMai exact, se vrea respectarea articolului 17 din Legea 153, deocamdată aplicat doar pentru angajații Ministerului Agriculturii. Marius Dexamir, liderul Sindicatului Serviciilor Veterinare din județ, a punctat că, la nivelul Agenției Naționale Sanitar-Veterinare, există un ordin de delegare asupra unor activități comune cu Agenția de Plăți și Intervenții în Agricultură. Asta face ca angajații celor două agenții să lucreze împreună în condițiile diferenței salariale care astăzi a scos în stradă angajații Direcțiilor Sanitar Veterinare. „Pasul următor va fi să întrerupem activitatea pentru 24 de ore, de miercuri de la ora 10:00 până joi la ora 10:00. Apoi, pe 20 noiembrie, vom protesta în fața Guvernului României timp de două ore după care vom stabili pașii următori”, a precizat Marius Dexamir.\n\nAproximativ jumătate din cei 102 medici angajați ai Direcției Sanitar-Veterinare Caraș-Severin au pichetat astăzi Prefectura Caraș-Severin alăturându-se acțiunilor similare organizate în majoritatea județelor din țară. Speranțele lor se leagă de discuțiile care au început la ora 13:00 între reprezentanții Guvernului României și cei ai Federației Sindicale a Veterinarilor din România. În caz contrar, veterinarii din cadrul Autorității Naționale Sanitar-Veterinare sunt deciși să meargă până la capăt.",
        "label": "Banat"
    },
    {
        "title": "UPDATE. Autoturism lovit de tren la Caransebeș. Șoferița a decedat!",
        "text": "Grav accident feroviar în această dimineață, în Caraș-Severin, în urma căruia o persoană și-a pierdut viața.\n\nÎn această dimineață, în jurul orei 9.30, în municipiul Caransebeș, pe strada Episcop Miron Cristea, la trecerea la nivel cu calea ferată, un autoturism a fost acroșat de o garnitură de tren. În urma impactului, femeia de 59 de ani, aflată la volanul autoturismului, a fost proiectată în afara acestuia și a decedat, informează Inspectoratul Județean de Poliție Caraș-Severin, care mai precizează și că mecanicul locomotivei a fost testat cu privire la consumul de alcool, rezultatul fiind zero.\n\nLa fața locului intervine Detașamentul de Pompieri Caransebeș, cu o autospecială de descarcerare, o autospecială de stingere cu spumă, o ambulanță SMURD B, și două ambulanțe de la Serviciul Județean Caraș-Severin, au transmis și reprezentanții Inspectoratului pentru Situații de Urgență „Semenic”.\n\nNiciun călător aflat în tren nu a avut nevoie de îngrijiri medicale. În acest moment se efectuează cercetarea la fața locului de IPJ Caraș-Severin.\n\nCFR Călători informează că locomotiva trenului IR 348 Arad – Craiova – București Nord, care a lovit în această dimineață un autoturism, al cărui șofer nu s-a asigurat la trecerea la nivel cu calea ferată între stațiile Caransebeș și Balta Sărată, a fost avariată. Trenul urmează să își reia circulația cu o locomotivă de ajutor, după finalizarea cercetării la fața locului. De menționat și că, în tren, se aflau la momentul impactului 96 de pasageri. Nici călătorii, nici personalul feroviar nu s-au aflat în pericol.\n\nReprezentanții CFR Călători regretă situația creată și asigură pasagerii că „măsurile operative întreprinse de angajații feroviari au ca principal scop reluarea circulației feroviare în condiții normale de trafic”.",
        "label": "Banat"
    },
    {
        "title": "Jaf la Oțelu Roșu: Încercarea nerușinată de a sustrage componente industriale",
        "text": "Oțelu Roșu, un orășel liniștit din Caraș-Severin, a fost recent zguduit de o tentativă de furt care ar fi putut avea consecințe grave pentru industria locală. Doi bărbați, în vârstă de 20 și 40 de ani, au fost surprinși în flagrant în incinta unei uzine, în timp ce încercau să taie un cablu de alimentare electrică și alte componente vitale ale unui utilaj industrial. Incidentul, care pare desprins dintr-un film de acțiune, a fost rapid dejucat de polițiști, care au reținut imediat suspecții. Cei doi cărășeni, prinși în timp ce operau cu un fierăstrău mecanic și un clește masiv, au reușit să escaladeze gardul unei societăți comerciale pentru a pătrunde în incinta fabricii. Cu toate acestea, planul lor a fost zădărnicit înainte de a putea provoca daune majore, datorită intervenției prompte a autorităților. Polițiștii au ajuns la fața locului și au constatat că suspecții aveau unelte specializate pentru tăiere, ceea ce sugerează o pregătire atentă a jafului. Motivul? Cel mai probabil, vânzarea componentelor din metal la fier vechi, o practică din ce în ce mai întâlnită în România, pe fondul creșterii prețurilor la materiale reciclabile. Însă riscurile implicate sunt uriașe. Sustragerea componentelor industriale nu doar că afectează direct companiile și angajații acestora, dar poate duce și la accidente grave, având în vedere tensiunea electrică și pericolele asociate. Din fericire, cei doi bărbați nu au reușit să își ducă planul la capăt, fiind prinși și reținuți. În prezent, ei sunt în arest preventiv și sunt cercetați pentru tentativă de furt calificat, o infracțiune gravă care poate atrage pedepse aspre, mai ales când este vorba de bunuri de o valoare ridicată sau de o importanță crucială pentru economie. Acest incident este un semnal de alarmă pentru autoritățile locale și pentru companiile din zonă. Industria din Oțelu Roșu, un oraș cu o istorie bogată în prelucrarea oțelului, se confruntă cu noi provocări, nu doar din punct de vedere economic, ci și al securității. Astfel de acte de vandalism și tentativă de furt pot provoca daune materiale semnificative și pot încetini activitatea economică, afectând întreaga comunitate. În același timp, cazul pune în lumină o problemă mai amplă, cea a criminalității economice din România, unde furtul de materiale industriale, în special metale, a devenit o practică tot mai frecventă. Cu toate că prețurile ridicate la fier vechi pot fi un factor de atracție, asemenea tentative sunt extrem de riscante și adesea sfârșesc prin prinderea făptașilor. Poliția din Caraș-Severin își continuă cercetările în acest caz, iar cei doi bărbați se confruntă acum cu o realitate dură: ceea ce ar fi putut fi un jaf rapid pentru câteva sute de lei i-a condus direct în fața legii. Pe măsură ce ancheta avansează, rămâne de văzut dacă aceștia vor fi implicați și în alte acțiuni similare, dar un lucru este cert: încercările lor de a-și asigura câștiguri rapide s-au terminat brusc și definitiv. Acest episod este o dovadă clară că, într-un oraș cu o tradiție industrială solidă ca Oțelu Roșu, legea veghează, iar încercările de sabotaj și furt nu rămân nepedepsite.",
        "label": "Banat"
    },
    {
        "title": "Bogdan Gaiță nu e pe-o mână cu Nelu Popa! AUR și PNL nu s-au aliat în Consiliul Local Reșița!",
        "text": "Liderul AUR Reșița infirmă existența unei alianțe cu PNL la nivel de municipiu, însă garantează că va vota orice inițiativă a primarului Nelu Popa care e benefică orașului!\n\nBogdan Gaiță a reacționat după ce votul consilierilor AUR în prima ședință a noului Consiliu Local Reșița a fost interpretat ca rezultat al unei înțelegeri cu PNL. „Partidul nostru nu a făcut nicio alianță în Consiliul Local Reșița. Vreau să infirm toate zvonurile potrivit cărora am fi făcut o înțelegere cu un anumit partid, lucru care este complet fals. AUR este singurul partid care face alianță doar cu cetățenii.”, a precizat președintele AUR Reșița.\n\nToate proiectele benefice pentru cetățenii orașului Reșița, toate inițiativele care aduc bunăstare locuitorilor, garantează Gaiță, vor primi votul aleșilor AUR. Indiferent cui îi aparține inițiativa, indiferent de partidul din care face parte. „Atunci când vom observa cheltuirea nejustificată sau neadecvată a banului public, vom interveni cu fermitate!”, a avertizat consilierul local AUR.",
        "label": "Banat"
    },
    {
        "title": "Înșelăciune în Timișoara! Apartament închiriat fictiv de 11 ori",
        "text": "Mai multe persoane din Timișoara au fost înșelate. Au închiriat fictiv un apartament, au plătit avansul, dar nu s-au mai mutat.\n\nDouă persoane au fost reținute pentru 30 de zile de procurorii Parchetului de pe lângă Judecătoria Timișoara într-un caz de înșelăciune în formă continuată.\n\nSuspecții au reușit să ia avansul pentru închiriere de la 11 persoane. Au strâns peste 17.000 de lei.\n\n„În fapt, s-a reținut că în perioada 13.03.2024 – 02.04.2024, inculpații au indus în eroare 11 persoane vătămate prin prezentarea ca adevărată a unei fapte mincinoase, în sensul că au publicat anunțuri fictive pe diferite rețele de socializare și site-uri de publicare a anunțurilor, prin care ofereau spre închiriere un apartament situat în municipiul Timișoara, solicitând plata în avans a chiriei pentru prima lună, fără a pune la dispoziție bunul, cauzând astfel persoanelor vătămate un prejudiciu total de 17.293 de lei”, aflăm de la procurori.\n\nCercetările continuă și sunt efectuate de polițiștii Secției 2 Timișoara, sub coordonarea și supravegherea procurorului de caz din cadrul Parchetului de pe lângă Judecătoria Timișoara.\n\n„În vederea extinderii cercetărilor, poliţiştii de investigații criminale din cadrul Secției 2 Urbane Timișoara au pus în aplicare un mandat de percheziție domiciliară într-un imobil din municipiul București. În urma percheziției, au fost ridicate 4 telefoane mobile și peste 30 de cartele sim și documente utile cauzei”, a transmis IPJ Timiș.\n\nSuspecții sunt un bărbat în vârstă de 30 de ani și o femeie în vârstă de 28 de ani, ambii din Medgidia.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!",
        "text": "MERGE CU BOTII, ÎN CAMPANIA LUI GEOANĂ\n\nMarcel Ciolacu, candidat PSD, a ieșit la rampă, susținând că ar fi „ferme de boți” puse pe treabă în slujba lui Mircea Geoană, toate înghesuite într-o clădire misterioasă! Autoritatea Electorală Permanentă ar fi fost chemată în ajutor. Ciolacu nu a arătat însă nicio dovadă, poate doar speranța că pe acolo umblă vreo armată digitală.\n\nUn post de radio polonez, cu ambiții tech, a lansat un canal complet gestionat de AI, prezentatori și toate cele! Dar ideea „a căzut cu zgomot” după o săptămână de răcnete ale ascultătorilor deranjați de DJ-ii fără suflet și replici naturale.\n\nDE LA CONTROL LA ÎNDEMN PENTRU BEBE! CHINA SCHIMBĂ FOAIA\n\nFostii paznici ai natalității stricte din China s-au reprofilat și sună femeile pentru… sarcină! Pe fundalul crizei demografice, campania de a convinge femeile să devină mame n-a picat bine, iar oficialii se lovesc de priviri îngrijorate din partea viitoarelor mame.\n\nNE CUNOASTEM, NU NE CUNOASTEM? MISTERUL ÎNTÂLNIRILOR LUI GEOANĂ CU HACKERI\n\nElena Lasconi îl atacă pe Geoană, sugerând că acesta s-ar fi întâlnit cu șeful unui grup de hackeri. Geoană, între conferințe și pozat, neagă vehement orice contact. Lasconi, ca în telenovele, publică imagini doveditoare. Geoană o ține una și bună: „E doar o coincidență!”.\n\nPIANUL PE TURBO: ZOLTAN THURZO DĂ BATAIE PE CLAPE ÎN TIMP RECORD!\n\nPianistul din Oradea, Thurzo Zoltan, a doborât recordul la „țopăieli pe clape”, reușind performanța de 500 de lovituri în 30 de secunde! Pianul supraviețuitor a rămas în stare de șoc, dar a fost martor la un nou record mondial!\n\nTREI CĂLĂREȚI AI COSMOSULUI PORNESC ÎN EXPLORARE\n\nChina a lansat o nouă misiune spațială, trimițând trei astronauți curajoși pentru șase luni pe orbita Pământului. După lansări și lansări de test, China pare să spună universului: „Ne-am pregătit, acum chiar știm ce facem!”\n\nFAMILIA GEOANĂ LA TELEVIZOR: UN PIC DIN TRUMP, UN STROP DIN ROMÂNIA\n\nLa o emisiune electorală, familia Geoană a oferit momente „de inspirație”. Ana Geoană a prezentat un discurs care i-a amintit unui jurnalist de prezentarea lui Kai Trump. Coincidență sau inspirație politică internațională?\n\nCAPRA VIBRATO: CUM SĂ-I SCOȚI PE QUEEN DINTR-O CAPRĂ ENERGIZATĂ\n\nRoger Taylor de la Queen ne dezvăluie că Freddie Mercury, la începuturi, suna „ca o capră energizată”! Cu toate astea, băieții din trupă au perseverat, până când „capra” a devenit un titan al rockului.\n\nDupă un atac asupra Universității Forțelor Speciale din Cecenia, Kadîrov promite răzbunare „ce nu s-a mai văzut”. Cecenii se pregătesc să arate „ce știu mai bine” – replica rapidă pentru provocările inamicului.\n\nUn studiu britanic dezvăluie că „deliciile” fast-food sunt mai degrabă periculoase! Pizza, burgerii și alte „comori” sunt nesănătoase și lasă experții alimentari îngrijorați. Se cere o schimbare de meniu, urgent!\n\nFURT CU PATIMĂ LA VASLUI: UN TÂNĂR FURĂ CAI ȘI ATELAJE\n\nÎn Vaslui, un tânăr întreprinzător s-a specializat în „imobiliare mobile”, furând o cabalină cu tot cu atelaj! După o vânzare rapidă, prejudiciul a fost recuperat, iar hoțul își va analiza viitoarele „investiții” de după gratii.\n\nCiolacu îi răspunde Elenei Lasconi la întrebare: datoria României are „un nume” – guvernul de dreapta PNL-USR, spune el. PSD se distanțează rapid de datoria de 200 de miliarde și acuză vechea conducere de „găuri negre” în buget.\n\nHackerii cu legături în China au intrat în rețelele de telecomunicații și i-au „vizat” chiar pe membrii familiei Trump și pe oficialii lui Biden. Într-un război digital, China își arată colții și atacă unde doare mai tare.\n\nDupă atacul armat din Tennessee, părinții și aleșii au cerut măsuri pentru limitarea accesului la arme. Însă în ciuda durerii și protestelor, adunarea statului a blocat demersul, spulberând speranțele părinților pentru un viitor mai sigur.",
        "label": "Banat"
    },
    {
        "title": "Cristale și canabis, distribuite minorilor din Timiș! Percheziții DIICOT",
        "text": "Polițiștii și procurorii DIICOT Timișoara fac, marți, 19 percheziții în Lugoj, Făget și alte comune din zonă într-un dosar de trafic de droguri de risc și de mare risc și efectuarea, fără drept, de operaţiuni cu produse susceptibile a avea efect psihoactiv.\n\nGruparea vizată vindea, încă din 2023, droguri consumatorilor stradali din Timiș. Substanțe interzise precum canabis sau cristal ajungeau chiar și la minori.\n\n„Cercetările efectuate au stabilit că, în perioada 2023 – 2024, mai multe persoane ar fi procurat, deținut și comercializat diferite cantități de droguri de risc (canabis), de mare risc (3-CMC, cunoscut sub denumirea de cristal) și substanțe psihoactive (2MMC) către consumatori, inclusiv minori, în județul Timiș. Membrii grupării ar fi distribuit drogurile la nivel stradal, inclusiv minorilor”, a transmis IPJ Timiș.\n\nÎn cauză, vor fi puse în executare 17 mandate de aducere.",
        "label": "Banat"
    },
    {
        "title": "SE FAC EFORTURI PENTRU REABILITAREA SPITALULUI JUDETEAN DE URGENTA RESITA!",
        "text": "In perioada 24.08-10.10.2021, s-a demarat reabilitarea Compartimentului de Hematologie al Spitalului Judetean de Urgență Resita in regim propriu, cu donatii din partea firmelor din Timișoara si Resita precum si cu implicarea comunitatii din Resita si Timișoara.\n\nAstfel Compartimentul de Hematologie cu cele 2 saloane, un cabinet asistente, hol si cele 2 bai are acum :\n\n– s-a turnat peste tot sapa autonivelanta si ulterior s-a montat tarkett antibacterian",
        "label": "Banat"
    },
    {
        "title": "Adrian Torma caută soluții la firul ierbii",
        "text": "Prezent astăzi pe șantierele din Moldova Nouă, primarul s-a arătat nemulțumit de ce a văzut la fața locului. Nici stadionul sau piaţa nu i-au fost pe plac.\n\nRevenit la Primăria Moldova Nouă, Torma se arată decis să identifice cât mai repede motivele stagnării lucrărilor pe mai multe segmente de interes pentru urbea pe care conduce. Asta deoarece vrea ca cetățenii să se poată bucura de condiții decente de trai. Cu majoritate confortabilă în consiliului local și avându-l alături pe Constantin Schinteie, viceprimarul ales în cadrul ședinței extraordinare de luni, Adrian Torma și-a început activitatea convocând la discuții șefii de servicii și compartimente din primărie. În cadrul ședințelor operative, s-a discutat despre prioritizarea și rezolvarea problemelor stringente ale comunității.\n\nVrând să cunoască realitatea din teren, Torma a vizitat astăzi mai multe obiective din oraș. A început cu segmentul educațional, vizitând șantierele de reabilitare și modernizare a Școlii Gimnaziale „Alexandru Moisi”, respectiv a Grădiniței cu Program Prelungit „Licuricii”. „N-am fost mulțumit de ceea ce am găsit. Împreună cu colegii, am stabilit pașii necesari pentru a pune în funcțiune, în cel mai scurt timp posibil, cele două obiective care trenează de ceva vreme”, a fost prima impresie a primarului.\n\nAdrian Torma a vizitat astăzi și stadionul de fotbal „Moise Străinescu”. Despre schimbările care vor avea loc atât în privința stadionului cât pe segmentul sportiv, primarul a subliniat că, în următoarea perioadă, va organiza un nou regulament prin care, pe lângă micii sportivi, pe stadion vor avea acces și iubitorii de sport recreativ. „În anumite perioade, m-aș bucura să văd familii cu copii la jocuri de socializare sau picnic. Tot pe parcursul acestei luni, vom micșora tarifele la sala de sport. În plus, vom realiza mici reamenajări interioare pentru că, în acest moment, lucrurile arată jalnic. Îmi doresc să aducem normalitatea și bunul-simț înapoi în orașul nostru”, a încheiat Torma.\n\nTot astăzi, primarul a vizitat zona pieței, în a cărei stări actuale a observat lipsa unei mâini de gospodar. La capătul discuţiilor cu comercianţii, a decis că, în zilele următoare, întreaga zonă va fi igienizată. Ba chiar, în funcție de buget și de nevoile comercianților, ia în calcul închiderea pieței şi amenjarea acesteia pentru a oferi condiții optime atât comercianţilor cât și clienților. Cele câteva vizite în teren, efectuate în mai puțin de o săptămână de la preluarea mandatului de primar, reprezintă doar începutul. Adrian Torma e hotărât ca cea mare parte a activității sale să se desfășoare pe teren. Astfel va putea găsi soluții la probleme comunității care și-a pus mari speranțe în privința realizărilor pentru următorii patru ani.",
        "label": "Banat"
    },
    {
        "title": "Romeo Dunca – Când „Forța Dreptei”devine „Forța Promisiunilor Neobosite”",
        "text": "De la cârma Consiliului Județean Caraș-Severin, unde a excelat în „arta plombei”, Romeo Dunca se reinventează acum ca un campion al mediului privat și candidează pentru Parlament din partea Forței Dreptei, jurând să fie „un apărător neobosit al celor care produc plus-valoare”. Vă întrebați poate ce-l motivează, dar e clar că județul Caraș-Severin are norocul să fie iarăși pe buzele lui Dunca, măcar până se termină campania! În timp ce Romeo se declară războinic în slujba „economiei sănătoase”, cei care au fost martori la mandatul său la Consiliul Județean își amintesc altceva: niște gropi bine pline și niște asfalt ici-colo, care par mai degrabă „plombe de campanie” decât proiecte. Dar acum, trecut la „Forța Dreptei”, are un nou discurs. Economia e bolnavă, antreprenorii sunt disperați, iar Romeo e singurul care poate salva mediul privat de guvernul „care îi lovește pe oamenii muncii”. Lăsând în urmă orice urmă de modestie, Romeo se autoproclamă, cu un zâmbet sigur, protectorul afacerilor, un cavaler al capitalismului românesc. Ne asigură că nu va vota „împotriva mediului privat” și că va „milita neobosit” pentru Caraș-Severin – tocmai cum a mai militat o dată, de la Consiliul Județean, și ne-a rămas cu amintirea inconfundabilă a acelui drum plin de plombe care duce în Nicăieri. Romeo are acum „planuri mari” pentru județ, promite „distribuire echitabilă a investițiilor” și „sprijin pentru mediul privat”, de parcă ani întregi de promisiuni n-ar fi fost niciodată rostite. Vorbește despre investiții care ne vor pune „pe harta dezvoltării”, exact ca plăcile de asfalt răspândite ici și colo pe drumurile județului. Și pentru cine s-a săturat de același discurs, nu-i nimic: Romeo Dunca le are pregătite și pe cele vechi, și pe cele noi, căci în campanie e loc pentru toate promisiunile. Așadar, dragi cetățeni ai Caraș-Severinului, pregătiți-vă să mai auziți despre autostrăzi imaginare, reforme fiscale înflăcărate și planuri de creștere economică, toate conduse de „maestrul plombei”. La finalul zilei, să sperăm doar că vom avea drumuri mai bune și politici mai clare decât un set de petice puse de dragul de a fi puse – pentru că un lucru e sigur: Romeo Dunca știe cum să umple găurile, mai ales pe cele retorice.ACEST MATERIAL ESTE UN PAMFLRT SI TRBUIE TRATAT CA ATARE!",
        "label": "Banat"
    },
    {
        "title": "Direcția Silvică Caraș-Severin face bani din… vânt",
        "text": "S-au obținut 24 de milioane de lei din masa lemnoasă care poate fi valorificată după doborâturile din vara anului trecut din Caraș-Severin.\n\nÎn zilele de 13 și 14 iulie 2023, aproape 376.000 de metri cubi de arbori au fost culcați la pământ pe 4.070 de hectare pe raza Ocoalelor Silvice Anina, Mehadia, Nera și Reșița, din subordinea Direcției Silvice Caraș Severin. Situația efectelor produse de furtună pe cele patru ocoale silvice se prezintă astfel:\n\nDin totalul suprafeței afectată, 10% se află în Parcul Național Semenic Cheile Carașului, acolo unde, prin lege, nu se poate interveni fiind vorba despre o zonă protejată. Pe acea suprafață însă se află peste jumătate din masa lemnoasă doborâtă. Asta înseamnă că doar 171.654 de metri cubi, adică 46% din total, pot fi exploatați. Valorificarea a demarat după doar două luni de la producerea fenomenelor meteo, primele contracte de masă lemnoasă pe picior fiind semnate în urma licitațiilor publice din luna septembrie 2023 organizate de Direcția Silvică.\n\n„La data prezentă, din volumul total de masă lemnoasă care poate fi valorificată, Direcția Silvică a contractat 153.000 de metri cubi, adică 88%, și a exploatat un volum 111.000 de metri cubi, asta însemnând 65% . Diferența de 18.000 de metri cubi care a rămas de contractat va fi scoasă la licitațiile care vor avea loc în cursul acestui an și probabil și anul viitor”, a punctat inginerul silvic Daniel Poliță (foto) într-o ședință desfășurată la Prefectura Caraș-Severin.\n\nConform unui raport întocmit de Direcția Silvică și prezentat de ing. Poliță la ședința amintită, prețurile de adjudecare a masei lemnoase au variat de la 159 de lei metrul cub, la Ocolul Silvic Mehadia, până la 177 de lei, la Ocolul Silvic Nera. Prețul mediu a fost de 161 de lei, de aici rezultând o valoare totală obținută până în prezent de 24 de milioane de lei. „Direcția Silvică a organizat lunar licitații de masă lemnoasă și va continua să procedeze așa pentru a vinde întreaga cantitate care poate fi valorificată. A fost complicat să convingem operatorii economici să exploateze masă lemnoasă în locuri greu accesibile. Am stabilit prețul de pornire în raport cu calitatea masei lemnoase și am păstrat în permanență legătura cu operatorii economici tocmai pentru a contracta cât mai mult”, a încheiat Daniel Poliță.\n\nSituația cantităților de material lemnos contractate și valorificate până în prezent se prezintă astfel:",
        "label": "Banat"
    },
    {
        "title": "NEWS ALERT:9799 cazuri noi de persoane infectate cu COVI-19! 203 decese, 1.092 de pacienţi internaţi la ATI!",
        "text": "”Până astăzi, 11 noiembrie, pe teritoriul României, au fost confirmate 324.094 de cazuri de persoane infectate cu noul coronavirus (COVID – 19). 218.086 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 9.799 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, precizeaza,Grupul de Comunicare Strategică.\n\nÎn intervalul 10.11.2020 (10:00) – 11.11.2020 (10:00) au fost raportate 203 decese (116 bărbați și 87 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Botoșani, Brăila, Brașov, Buzău, Călărași, Caraș-Severin, Constanța, Covasna, Dâmbovița, Dolj, Galați, Giurgiu, Gorj, Harghita, Hunedoara, Iași, Maramureș, Mureș, Neamț, Olt, Prahova, Sălaj, Satu-Mare, Sibiu, Suceava, Teleorman, Timiș, Tulcea, Vâlcea, Vaslui, Vrancea, Ilfov și Municipiul București.\n\nDintre acestea, 1 deces a fost înregistrat la categoria de vârstă 20-29 de ani, 3 decese la categoria de vârstă 30-39 de ani, 5 decese la categoria de vârstă 40-49 de ani, 31 decese la categoria de vârstă 50-59 de ani, 48 decese la categoria de vârstă 60-69 ani, 57 decese la categoria de vârstă 70-79 ani și 58 decese la categoria de peste 80 de ani.\n\n196 dintre decesele înregistrate sunt ale unor pacienți care au prezentat comorbidități, 5 pacienți decedați nu au prezentat comorbidități, iar pentru 2 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 12.687. Dintre acestea, 1.092 sunt internate la ATI.\n\nPână la această dată, la nivel național, au fost prelucrate 3.557.958 de teste. Dintre acestea, 38.863 au fost efectuate în ultimele 24 de ore, 23.110 în baza definiției de caz și a protocolului medical și 15.753 la cerere.",
        "label": "Banat"
    },
    {
        "title": "URA! AVEM PREMIER DESEMNAT!",
        "text": "Dupa consultarile avute la Cotroceni cu partidele parlamentare, Iohannis a decis! Renunta la Florin citu si il desemneaza ca premier pe „tehnocratul” Dacian Julien Ciolos de la USR! Ciolos are acum misiunea de a gasi o majoritate parlamentara care sa sutina noul guvern!Domnul Iohannis ne-a prezentat si argumentele acestei hotarari:\n• În toate discuțiile am reiterat importanța unor chestiuni care trebuie rezolvate indiferent cine guvernează. Este foarte important să se gestioneze situația pandemică, creșterea prețurilor la energie și să se ia măsuri să nu crească celelalte prețuri.\n• Este important să beneficiem de sumele mari din PNRR și să nu dăm cu piciorul la această oportunitate.\n• Am reiterat importanța pregătirilor pentru situația de iarnă și am subliniat că acestea sunt chestiunile importante pentru români, nu certurile politice.\n• Din toate aceste propuneri, eu am reținut una, pe care o voi și pune în practică. Am decis să desemnez pentru poziția de candidat la funcția de prim-ministru pe domnul Dacian Cioloș.",
        "label": "Banat"
    },
    {
        "title": "Statutul prefectului şi subprefectului, aceste funcţii urmând să fie unele de demnitate publică.Guvernul modifica ,Codul Administrativ!",
        "text": "Guvernul urmează să aprobe în şedinţa de miercuri modificarea OUG 57/2019 privind Codul administrativ referitor la statutul prefectului şi subprefectului, aceste funcţii urmând să fie unele de demnitate publică.\n\n„Actul normativ va clarifica statutul prefectului şi subprefectului ca fiind funcţii de demnitate publică atât corelativ cu poziţiile exprimate la nivel politic de Parlamentul României şi cu Strategia privind funcţia publică 2016-2020, cât şi corelativ cu necesitatea de clarificare a statului prefectului şi subprefectului identificată prin Programul de guvernare. Prefecţii şi subprefecţii îşi vor păstra calitatea de înalt funcţionar public pentru o perioadă de maxim 30 zile de la intrarea în vigoare a actului normativ. Prin aplicarea noii reglementări, ocuparea unor funcţii de demnitate publică de către prefect şi subprefect, situaţie în care aceştia pot fi membri ai unor partide politice, este în concordanţă cu rolul prefectului de reprezentant al Guvernului pe plan local, Guvernul fiind o autoritate publică care are structură politică”, se precizează în nota de fundamentare a actului normativ, conform Agerpres.",
        "label": "Banat"
    },
    {
        "title": "Reșița.Către primarul Ioan Popa: un strigăt de ajutor din cartierul Stavila",
        "text": "Într-o zi ca oricare alta, din inima liniștită a orașului Reșița, un mesaj simplu, dar plin de speranță, și-a găsit drumul pe Facebook. O doamnă din cartierul Stavila, cu inima deschisă și respect față de autorități, a simțit nevoia să se adreseze direct primarului orașului, domnul Ioan Popa. Mesajul său, deși scurt, poartă cu sine greutatea unei dorințe arzătoare, aceea de a vedea cartierul său transformat într-un loc mai bun pentru cei mici. „Domn primar, cu respect față de dumneavoastră pentru tot ce ați făcut pentru Reșița, aș avea o rugăminte…”, a început ea, cu un ton plin de speranță și apreciere. Într-o lume în care criticile și nemulțumirile curg neîncetat, această doamnă a ales calea respectului, recunoscând munca și eforturile depuse de primar pentru orașul lor iubit. Ea nu cere pentru ea, ci pentru cei care, în inocența lor, nu au încă vocea pentru a-și exprima nevoile: copiii din cartier. Cartierul Stavila, situat de-a lungul străzii Bârzavei, adăpostește un loc nefolosit, acoperit de verdeață, un spațiu care, deși pare uitat de lume, are un potențial uriaș. Aici, în mijlocul unui cartier ce respiră o liniște aparte, ar putea răsări un parc de joacă pentru copii, un loc unde râsetele lor să se împletească cu murmurul vântului printre copaci. Însă, din păcate, acel loc rămâne doar o umbră a ceea ce ar putea fi. „În zona aceea nu se află nici un parc de joacă, începând de la Muncitoresc până în Marginea,” a continuat ea, cu o notă de tristețe ascunsă între cuvinte. O distanță atât de mare, fără niciun loc în care cei mici să se poată juca în siguranță, fără un spațiu în care familiile să se poată bucura de momente simple, dar esențiale, alături de copiii lor. Acest apel nu este doar o cerere pentru un parc. Este un apel pentru comunitate, pentru viitorul copiilor din Stavila. Este o dorință de a vedea zâmbete pe chipurile celor mici, de a le oferi un loc unde să își creeze amintiri de neuitat. Un parc în acel loc nu ar însemna doar un spațiu de joacă, ci și un simbol al grijii și al implicării, un loc care ar aduce oamenii împreună și ar întări legăturile dintre vecini. „Mulțumesc frumos!” a încheiat ea, cu o simplitate ce ascunde o speranță atât de mare. Un mulțumesc ce răsună ca o rugăminte de a fi auzită, de a fi luată în seamă. Este un gest mic, dar plin de semnificație, un strigăt de ajutor pentru o comunitate care visează la un viitor mai bun pentru copiii săi. Domnule primar Ioan Popa, acest mesaj vine din inima unei comunități care vă respectă și care are încredere că veți găsi o soluție. Acest parc ar fi mai mult decât un loc de joacă; ar fi o dovadă a faptului că orașul Reșița se construiește nu doar cu clădiri și drumuri, ci și cu vise și speranțe, cu locuri în care copiii să crească fericiți și în siguranță. Auzim strigătul acestei doamne și sperăm, cu toții, că îl veți auzi și dumneavoastră. Reșița este un oraș cu suflet, iar acum, sufletul său vă cere un mic gest de iubire pentru cei mai mici dintre locuitorii săi.",
        "label": "Banat"
    },
    {
        "title": "Manevra denumita „PESTA PORCINA” ne lasa muritori de foame la mana afaceristilor danezi si olandezi!",
        "text": "Sorin Minea, președintele Romalimenta, susține că creșterea porcului ar putea fi compromisă, la noi, de pesta porcină pentru vreo 20 de ani de aici încolo. Dar e contrazis vehement de către Deutsche Welle, care livrează o informație explozivă, capabilă să lămurească dedesubturile misterioasei izbucniri a plăgii și lichidarea efectivelor autohtone de animale. Mai exact, DW relatează că marii fermieri crescători de porci din Danemarca și Olanda se pregătesc să își mute afacerile în România din cauza presiunilor existente în țările lor legat de pericolele pe care le reprezintă industrializarea fermelor de animale. ”Numeroase studii atestă efectele nocive ale suprapopulării fermelor nu doar pentru animale şi personal, dar şi pentru întreaga zonă. Cercetătorii au comparat ferme din Germania, Olanda şi Statele Unite, unde efectivele de porci depăşeau 25.000 de animale, concluzionând că pesticidele şi antibioticele folosite se regăsesc în pânza freatică din zonele marilor crescătorii de animale, în timp ce mulți angajați se confruntă cu probleme cauzate de bacteriile rezistente la antibiotice, precum stafilococul auriu. În Germania, un studiu realizat pe 7.000 de persoane care locuiau la circa 500 de metri distanță de marile crescătorii de porci a scos la iveală problemele pulmonare ale oamenilor, cauzate de endotoxinele şi concentrația mare de amoniac din aer” afirmă jurnaliștii germani. Soluția de evitare a acestor probleme care au dus inclusiv la manifestații de protest ale ONG-urilor de mediu?\n\n”În contextul sensibilizării opiniei publice asupra riscurilor pe care le reprezintă crescătoriile în masă, marii fermieri danezi, dar şi cei olandezi anunță că se mută în România sau în Țările Baltice. Tot mai des marii crescători de porci din Danemarca anunță că îşi vor muta fermele în România şi în statele baltice, dacă li se vor aplica restricții la folosirea de antibiotice şi pesticide sau vor fi reclamate drepturile animalelor. Ceea ce înseamnă că vor exporta problemele de mediu în România şi alte noi state comunitare”, a declarat pentru DW Jette Friis Tuca, o ecologistă convinsă, care a participat la un protest din fața guvernului danez”.\n\nDW mai punctează că, deși România este momentan afectată de pesta porcină africană, ”marii investitori din Olanda sau Danemarca dispun de logistica necesară relocării marilor ferme, atunci când situația se va calma. Fără efective de animale, dar cu spațiu şi personal, România nu este întâmplător invocată de fermierii din occident, cu precădere din Olanda şi Danemarca”. Și amintește că danezii deja au crescătorii masive de porci și cumpără, totodată, suprafețe imense de teren agricol în țara noastră. Premium Porc, spre exemplu e al doilea mare crescător de porci din România, e firmă daneză și, interesant, nu e deloc afectată de pesta porcină. fermierul danez, care numai în Ialomița deține o fermă de aproximativ 5.000 de hectare, la care se adaugă alte 2.500 de hectare la malul mării. ”Că danezii se simt bine în România confirmă şi Erik Jantzen. Venit în 2006 în România, Jantzen a cumpărat în mod discret zeci de mii de hectare, pe care fie le-a cultivat, fie le-a arendat, fie le-a vândut mai departe. Jantzen Development s-a implicat în tranzacții însumând mai mult de 28.000 de hectare în toată țara, declara pentrufermierul danez, care numai în Ialomița deține o fermă de aproximativ 5.000 de hectare, la care se adaugă alte 2.500 de hectare la malul mării. Danezii s-au acomodat aşadar în România. Rămâne de văzut cât de uşor se vor acomoda porcii danezilor, dacă marii crescători vor fi nevoiți să se îndrepte către România” conchide DW. Marea întrebare: să fie, în contextul informațiilor prezentate de Deutsche Welle, o simplă coincidență suprapunerea pestei porcine pe interesele danezilor și olandezilor de a monopoliza piața autohtonă de porci, ori e o modalitate abilă de a ”curăța” terenul de afaceriștii români pentru a lăsa loc celor din UE?",
        "label": "Banat"
    },
    {
        "title": "Abuzurile primarului Felix Borcean, oprite de instanțele de judecată!",
        "text": "Judecătoria Caransebeș i-a dat dreptate Nicoletei Rujan, soția deputatului Dumitru Rujan, în litigiul cu Primăria Caransebeș și cu primarul Felix Borcean!\n\nAstăzi a fost pronunțată a doua sentință judecătorească, după cea a Tribunalului Caraș-Severin, prin care Primăriei Caransebeș i se interzice să evacueze sau să demoleze terasa de vară a firmei familiei Rujan din centrul municipiului. Terasă pentru care există contract încheiat cu municipalitatea, în temeiul celor hotărâte de Consiliul Local.\n\nConcret, instanța de judecată a respins „cererea de evacuare formulată de reclamantul Primăria Municipiului Caransebeș în contradictoriu cu pârâtul SC DUMY&NICO SRL. Cu apel în termen de 5 zile de la pronunţare.” Magistrații Tribunalului Caraș-Severin suspendaseră la rândul lor notificarea trimisă de primarul Borcean Nicoletei Rujan pentru a demola terasa și pentru a elibera domeniul public. Asta în ciuda faptului că banii pe chirie fuseseră încasați în avans și pentru lunile următoare.\n\nCu a doua sentință judecătorească favorabilă în mână, Nicoleta Rujan îi promite primarului Caransebeșului că va răspunde penal. „De câte sentințe judecătorești o mai fi nevoie pentru a se vedea abuzurile primarului Borcean? Am spus-o de la bun început, totul e un abuz, o încălcare a legii, pentru că acest om i-a promis-o soțului meu în campania electorală. Setea de răzbunare a acestui om e atât de mare încât nu mai ține cont de hotărârile Consiliului Local, de contractele în vigoare, de lege, de nimic. E orb de furie după ce a fost atât de aproape să piardă alegerile locale și comite abuzuri pentru care va fi obligat să răspundă în fața legii. Nu are niciun motiv să ne evacueze, să ne demoleze terasa. Nu poate invoca nimic măcar lucrarea la rețeaua de apă și canalizare în centrul municipiului, pentru că atât timp cât există avize noi nu vom împiedica, strângem ce e de strâns și ne reluăm activitatea după închiderea șantierului. Cum să ne opunem sau să împiedicăm vreo lucrare Aquacaraș? Ne bucurăm că se face ceva în oraș, că dacă stăm după actualul primar… Îl somez încă o dată să oprească aceste abuzuri, să nu ne mai oblige să-i anulăm dispozițiile ilegale în instanțele de judecată!”, a spus Nicoleta Rujan pentru expressdebanat.ro.\n\nPână la această oră, Felix Borcean și Primăria Caransebeș n-au comentat în vreun fel sentințele judecătorești care dau dreptate firmei familiei Rujan.",
        "label": "Banat"
    },
    {
        "title": "Proprietar de teren din Moșnița Nouă, amendat după ce i-a schimbat destinația",
        "text": "Un bărbat din Moșnița Nouă a primit o amendă de 3.000 de lei. Aceasta pentru că a decis să nu mai folosească un teren agricol în acest scop ci să depoziteze moloz.\n\nComisarii Gărzii de Mediu Timiș au fost anunțați despre indicent de autoritățile locale și au mers în control. Au găsit terenul plin de moloz și nisip.\n\n„Proprietarul terenului a fost sancționat contravențional cu amendă în valoare de 3.000 de lei și s-a dispus măsură de salubrizare a terenului și aducerea la stare inițială”, a transmis Garda de Mediu Timiș.\n\nÎncălcarea legii „Protecția solului, a subsolului și a ecosistemelor terestre, prin măsuri adecvate de gospodărire, conservare, organizare și amenajare a teritoriului”, constituie contravenție și se sancționează cu amenzi de la 3.000 de lei la 6.000 de lei, pentru persoane fizice, și de la 25.000 de lei la 50.000 de lei, pentru persoane juridice.",
        "label": "Banat"
    },
    {
        "title": "Intervenții estetice ilegale, profesate în Timișoara",
        "text": "O femeie făcea intervenții de estetică, remodelare și întreținere corporală fără a avea acest drept în Timișoara. Operațiunea a fost descoperită în cadrul acțiunii Jupiter.\n\nPolițiștii au făcut, marți, două percheziții în Timișoara, la domiciliul și cabinetul femeii. Aceasta este cercetată pentru exercitarea fără drept a unei profesii.\n\n„Din cercetările desfășurate a reieșit faptul că o femeie, din Timișoara ar fi exercitat profesia de medic, efectuând intervenții de estetică, remodelare și întreținere corporală fără a fi autorizată în acest sens. În fapt, într-un spațiu neautorizat și neadecvat, aceasta ar fi efectuat tratamente de rejuvenare cu fillere (acid hialuronic), toxină botulinică (botox), mezoterapie, topire de grăsime cu diferite substanțe speciale, procedee pentru care legea prevede calitatea de medic cumulată cu o competență specială recunoscută, femeia neavând absolvită nicio facultate de medicină și nefiind activă în niciun colegiu al medicilor din România”, a transmis IPJ Timiș.\n\nÎn timpul descinderilor au fost ridicate mostre de instrumentar medical și substanțe specifice intervențiilor estetice cu valoare probatorie, în vederea continuării cercetărilor.",
        "label": "Banat"
    },
    {
        "title": "Bilant COVID-19! 4729 noi cazuri de infectare cu COVID-19! Caras-Severin 50 de persoane infectate cu COVID!Timis 272!",
        "text": "Până astăzi, 5 ianuarie, pe teritoriul României, au fost confirmate 648.288 de cazuri de persoane infectate cu noul coronavirus (COVID – 19).\n\nÎn urma testelor efectuate la nivel național, față de ultima raportare, au fost înregistrate 4.729 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\n Până astăzi, 16.178 de persoane diagnosticate cu infecție cu SARS – CoV – 2 au decedat.\n\n În intervalul 04.01.2021 (10:00) – 05.01.2021 (10:00) au fost raportate 121 de decese (70 bărbați și 51 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Botoșani, Brăila, Brașov, Buzău, Caraș-Severin, Constanța, Dâmbovița, Dolj, Galați, Harghita, Hunedoara, Iași, Maramureș, Mehedinți, Neamț, Olt, Prahova, Satu Mare, Sibiu, Teleorman, Timiș, Tulcea, Vaslui, VâlceaVrancea, Ilfov și București.\n\n Dintre acestea, 3 decese au fost înregistrate la categoria de vârstă 40-49 de ani, 15 decese la categoria de vârstă 50-59 ani, 31 decese la categoria de vârstă 60-69 ani, 32 decese la categoria de vârstă 70-79 ani și 40 decese la categoria de peste 80 de ani.\n\n 117 dintre decesele înregistrate sunt ale unor pacienți care au prezentat comorbidități, pentru 2 pacienți decedați nu au fost înregistrate comorbidități, iar pentru 2 pacienți decedați nu au fost raportate comorbidități până în prezent.\n\n În unitățile sanitare de profil, numărul total de persoane internate cu COVID-19 este de 9.028. Dintre acestea, 1.086 sunt internate la ATI.\n\n Până la această dată, la nivel național, au fost prelucrate 4.868.383 de teste. Dintre acestea, 31.022 au fost efectuate în ultimele 24 de ore, 18.458 în baza definiției de caz și a protocolului medical și 12.564 la cerere.\n\n Pe teritoriul României, 26.620 de persoane confirmate cu infecție cu noul coronavirus sunt în izolare la domiciliu, iar 8.671 de persoane se află în izolare instituționalizată. De asemenea, 40.493 de persoane se află în carantină la domiciliu, iar în carantină instituționalizată se află 47 de persoane.\n\n În ultimele 24 de ore, au fost înregistrate 4.201 apeluri la numărul unic de urgență 112 și 1.568 la linia TELVERDE (0800 800 358), deschisă special pentru informarea cetățenilor.",
        "label": "Banat"
    },
    {
        "title": "Eugen Baleanu candidatul Verzilor pentru functia de primar de Moldova Noua,am votat pentru schimbare, pentru viitorul copiilor nostri!",
        "text": "„Am votat schimbarea! Am votat pentru viitorul copiilor noștri! După 30 de ani cred că ajunge! Uitați-vă și dumneavoastră ce a fost în ultimele două zile la Moldova Nouă… O luptă fenomenală pentru putere între oameni. Se aleargă cu mașinile, iar instituțiile statului stau să-i păzească să nu dea șpagă, să nu cumpere voturi. Sper ca oamenii să-nțeleagă că, după 30 de ani, ajunge! Ajunge această nebunie, din patru în patru ani, în care electoratul să fie mințit și cumpărat”.\n\nCopiii noștri au nevoie de un viitor! Azi avem șansa să le oferim o viață mai bună. Au guvernat orașul 30 de ani și nu s-a schimbat mai nimic, pe zi ce trece orașul e tot mai părăsit și sărăcit. Vino la vot cu încredere!",
        "label": "Banat"
    },
    {
        "title": "Județul Caraș-Severin, tentant pentru muncitori asiatici",
        "text": "La agenții economici din Caraș-Severin a fost identificați 762 de cetățeni străini non UE cu contracte individuale de muncă active.\n\nConform Inspecției Muncii, la nivel național, la începutul anului erau înregistrați 114.669 de salariați din spațiul extracomunitar. Cifra avea să depășească 135.000 până la începutul lunii octombrie. După proveniență, în top se află muncitorii din următoarele țări:\n\nDin datele furnizate de Inspectoratul Teritorial de Muncă al județului Caraș-Severin, am reținut că, în registrul electronic de evidență a salariaților, la agenții economici din județ au fost identificați 762 de cetățeni străini non UE cu contracte individuale de muncă active. Cei mai mulți, 148, provin din Bangladesh, urmează Nepal cu 99 și Serbia cu 80. Prezența muncitorilor asiatici în județ devine tot mai vizibilă în special la Reșița, acolo unde pot fi văzuți tot mai mult fie că sunt angajați ai firmelor locale sau nu. Indienii de la PORR (foto) reprezintă doar o mică parte a asiaticilor care muncesc în Caraș-Severin.\n\nInspectoratul Teritorial de Muncă a furnizat aceste informații la capătul campaniei naționale prin care a fost verificat modul de respectare de către angajatori a prevederilor OG nr. 25/2014. Aceasta se referă la încadrarea în muncă și detașarea străinilor pe teritoriul României iar campania de control a avut loc în perioada 31 octombrie – 8 noiembrie. În cadrul campaniei, inspectorii de muncă din Caraș-Severin au efectuat 42 de controale în urma cărora au sancționat trei angajatori. Acestora le-au fost aplicate două avertismente scrise și cinci amenzi în valoare totală de 15.000 de lei.\n\nControalele au arătat și că, în privința muncitorilor străini, unii angajatori din județ „uită” să întocmească evidenţa orelor de muncă ori să treacă ora de începere şi ora de sfârşit a programului de lucru sau să le acorde salariaților repaosul săptămânal. 32 de măsuri au fost dispuse pentru remedierea deficiențelor de acest gen. Totodată angajatorilor li se atrage atenția că neîndeplinirea sau îndeplinirea parțială a măsurilor de remediere atrage răspunderea contravențională, amenzile de care sunt pasibili angajatorii fiind cuprinse între 5.000 și 10.000 lei.",
        "label": "Banat"
    },
    {
        "title": "Lucrările la castrul Tibiscum, aproape gata",
        "text": "La capătul primului proiect eligibil din existența muzeului din Caransebeș, ruinele de la Jupa arată ca atunci când au fost construite.\n\nPentru lucrările de intervenție de primă necesitate la poarta dinspre colțul nord-estic și la o porțiune a zidului nord-estic, termenul de finalizare este 15 noiembrie. Conform Dianei Țîrdea, directoarea muzeului din Caransebeș, instituția care administrează castrul, se dorește ca lucrările să fie gata înainte de termen, iar ceea ce s-a făcut să devină un adevărat ghid de bune practici. Asta deoarece, la Jupa, s-au făcut lucruri foarte frumoase cu un buget care, deși nu a fost foarte mare, a reprezentat o gură de oxigen pentru castru și istoria păstrată de zidurile acestuia.\n\n„Au lucrat profesioniști adevărați care, prin munca lor, au făcut ruinele să arate practic identic cu ceea ce au fost ele acum 2.000 de ani. Specialiștii au venit din Târgu Mureș, Brașov și Alba Iulia și au format o echipă deosebită. Timp de o lună și jumătate au fost cazați în incinta castrului și au depus o muncă extraordinară. Ne dorim să putem să replicăm în fiecare an ceea ce am făcut anul acesta, astfel încât să putem conserva aceste ruine, care atestă o civilizație veche de 2.000 de ani”, a spus Diana Țîrdea pentru Express de Banat. Satisfacția este cu atât mai mare cu cât acest proiect a fost primul eligibil atât din existența muzeului cât și din cea a sitului arheologic, ale cărei prime descoperiri s-au făcut în anii 60.\n\nProiectul a avut valoarea de 275.000 de lei și a fost depus de muzeul din Caransebeș spre finanțare la Institutul Național al Patrimoniului. La suma totală însă a contribuit și consiliul județean cu 25.000 de lei. În perioada următoare, castrul Tibiscum va fi vizitat împreună cu specialiștii care vor participa la ediția 51 a simpozionului internațional „Constantin Daicoviciu”. Recepția finală se vrea organizată ulterior, alături de invitați din lumea științifică și de reprezentanții autorităților locale și județene.",
        "label": "Banat"
    },
    {
        "title": "Suveranitatea națională și alimentară: o lecție franceză pentru Marcel Ciolacu",
        "text": "În timp ce Marcel Ciolacu și Nicolae Ciucă se dau peste cap să rezolve problemele cauzate de existența democrației prin comasarea neconstituțională a alegerilor, în Franța se încearcă rezolvarea necazurilor agricultorilor.\n\nGuvernul lui Macron, nu neapărat un model politic de urmat, a început o serie de măsuri pentru protejarea celor care oferă țării ceva esențial: HRANĂ.\n\nProtestele fermierilor francezi au dat primele roade, iar autoritățile franceze pare că au înțeles ce au de făcut. Au început controalele în hypermarketuri: se verifică plata corectă a agricultorilor, etichetarea înşelătoare a produselor ambalate şi alte tipuri de fraudă cărei i-au căzut victimă autohtonii.\n\nFranța va spori controalele de siguranță în ceea ce privește importurile de alimente, în special pentru a se asigura că alimentele importate nu au urme de pesticide interzise în Franța sau în UE.\n\nÎn general, francezii caută să-și protejeze agricultorii, pentru că au nevoie de suveranitate alimentară. Noi de ce nu putem? Pentru că PSD este groparul agriculturii românești.\n\nDar nu poți avea suveranitate alimentară, fără suveranitate NAȚIONALĂ. Ori așa ceva nu există în România sub guvernele „luminate” PSD – PNL.\n\nMarcele, nu poți ascunde gunoiul sub preș achiziționând niște fermieri și transportatori, pe care să-i prezinți drept protestatari reali, pe care i-ai „ajutat” tu.\n\nMarcele, nu poți lua măsuri reale de protecție a agriculturii românești. Și știi de ce? Pentru că ai sacrificat orice urmă de independență națională, vânzând agricultura, sugrumând micii întreprinzători, gonind românii din țară.\n\nMarcele, suveranitatea națională nu este nici „extremism”, nici „val” care trece. Suveranitatea națională este însăși esența existenței unui stat.\n\nCum la covrigărie nu ai avut cum să înveți franceza, roagă un consilier să-ți traducă măsurile luate de Franța cu inteligența artificială. Că de inteligență naturală nici nu poate fi vorba.\n\nDepartamentul de comunicare al Alianței pentru Unirea Românilor Daniel Gheba (deputat AUR)",
        "label": "Banat"
    },
    {
        "title": "Spitalul Orasenesc Moldova Noua-CONCURS!!!",
        "text": "Spitalul Orasenesc Moldova Noua cu sediul in Str. Sfanta Varvara nr. l, Jud.Cara Severin scoate la concurs in conformitate cu prevederile Ordinului M.S. nr. 166/2023:\n\nun post vacant de executie medic specialist specialitate Medicina lnterna, la seqia Medicina Tnternii, in data de 13.06.2023;\n\nun post vacant de executie medic specialist specialitate Radiologie-imagistica medic.ala, la Laboratorul de Radiologie-imagistica.medicala, in data de 20.06.2023;\n\nun post vacant de executie medic specialist, specialitate diabet, nutritie si boli metabolice, la Ambulatoriu de specialitate Cabinet diabet, nutritie si boli metabolice, 1n data de 27.06.2023;\n\nun post vacant de executie medic specialist, specialitate cardiologie, la Ambulatoriu de specialitate Cabinet cardiologie, 1n data de 06.07.2023;\n\nun post vacant de executie medic specialist specialitate neurologie, la Ambulatoriu de specialitate Cabinet neurologie, 1n data de 12.07.2023;\n\nContractele individua.le de muncii sunt cu norma intreaga. i durata nedeterminata.\n\nDocumentele necesare pentru inscrierea la concurs sunt urmatoarele:\n• fonnularul de 7nscriere la concurs conform Anexei 2 la Hotararea 1336/28.l 0.2022 (poate fi printat de pe site-u1 spitalului)\n• copia xerox de pe diploma de i certificatul de specialist;\n• dovada/’inscrisul din care sa rezulte ca nu i-a fost aplicata una dintre sanctiunile prevazute la 455 alin. (I) lit. e) sau f), la art. 541 alin. (1) lit. d) sau e), respectiv la art. 628 alin. (I) lit. d) sau\n• cer1ificat de cazier judiciar sau dupa caz, ex!rasul de pe cazieru I judiciar;\n\nCertificat de cazier judiciar poate fi 1nlocuit cu o declaratie pe propria riispundere privind antecedentele penale. In acest caz, candidatul declarat admis la selectia dosarelor are obligatia de a completa dosarul de concurs cu originalul previizut la lit. f), anterior datei de sustinere a probei scrise i/sau probei practice.",
        "label": "Banat"
    },
    {
        "title": "Carambol pe DN6, între Timișoara și Remetea Mare",
        "text": "Doi bărbați au ajuns, luni, la spital. Au fost răniți într-un accident rutier de pe DN6, între Timișoara și Remetea Mare. Au fost implicate 3 mașini.\n\n„Un bărbat de 39 de ani a condus un autoturism pe DN6 dinspre Remetea Mare spre Timișoara, iar la un moment dat, la ieșire din localitatea Remetea Mare a intrat în coliziune cu un autoturism condus de un bărbat de 40 de ani, pe care l-a proiectat în autoturismul din fața sa, condus de un tanar de 18 ani”, a transmis IPJ Timiș.\n\nÎn urma impactului, conducătorul auto de 40 de ani și un bărbat de 48 de ani, pasager în primul autoturism, au fost răniți și transportați la spital. Polițiștii au întocmit un dosar penal pentru vătămare corporală din culpă.",
        "label": "Banat"
    },
    {
        "title": "Marfă contrafăcută, descoperită în Timișoara în operațiunea Jupiter",
        "text": "În cadrul operațiunii Jupiter, la Timișoara au fost făcute două percheziţii, la o femeie care vindea marfă contrafăcută adusă din Turcia.\n\nSuspecta comercializa produse ce purtau o marcă identică sau similară cu o marcă înregistrată.\n\n„Din materialul probator administrat până în prezent, a rezultat faptul că persoana cercetată, o femeie în vârstă de 22 de ani, în perioada 2023 – prezent, ar fi introdus în România bunuri contrafăcute, purtând însemnele unor mărci consacrate. Produsele ar fi fost aduse din Turcia, fără a fi declarate organelor vamale, ulterior fiind comercializate în România către persoane sau societăți comerciale prin intermediul platformelor online”, transmite IPJ Timiș.\n\nÎn continuare se desfășoară cercetări pentru identificarea tuturor persoanelor vătămate și pentru stabilirea prejudiciului.",
        "label": "Banat"
    },
    {
        "title": "Primăria Timișoara, acțiune de combatere a șoarecilor și șobolanilor",
        "text": "La mijlocul lunii noiembrie, Primăria Timișoara va desfășura o acțiune de deratizare pe domeniul public al orașului.\n\nPrimăria Timișoara anunță că va desfășura, în perioada 11 – 17 noiembrie, în intervalul orar 09:00 – 17:00, o nouă acțiune de deratizare în scopul combaterii rozătoarelor. În cazul în care condițiile meteo vor fi nefavorabile, perioada de desfășurare a acțiunii va fi extinsă.\n\n„Aceste activități de deratizare sunt realizate periodic pentru a controla și reduce populația de rozătoare, contribuind astfel la protejarea sănătății și siguranței comunității. Pentru succesul acestei acțiuni, Primăria Timișoara apelează la sprijinul și colaborarea cetățenilor. Este recomandată igienizarea spațiilor proprii de depozitare a deșeurilor menajere, atât în interiorul, cât și în exteriorul clădirilor”, a informat instituția.\n\nDe asemenea, Primăria Timișoara subliniază faptul că sunt interzise golirea, deteriorarea sau sustragerea staţiilor destinate plasării momelilor, amplasate de către operatorul serviciilor de deratizare pe domeniul public. Totodată, instituția le recomandă timișorenilor să supravegheze cu atenţie copiii şi animalele de companie, pentru a nu intra în contact direct cu substanţele raticide.\n\n„Staţiile de intoxicare sunt astfel concepute încât să permită doar accesul rozătoarelor, iar substanța raticidă conține un aditiv extrem de amar, care descurajează ingerarea accidentală de către alte mamifere. În caz de ingerare accidentală, producătorul recomandă ca antidot vitamina K”, a detaliat Primăria Timișoara.",
        "label": "Banat"
    },
    {
        "title": "De la caniculă la primii fulgi: ninsoarea surprinzătoare din Banat",
        "text": "Într-un contrast neașteptat cu zilele recente, când oamenii din Banat se confruntau cu temperaturi de vară târzie, duminică, primele ninsori și-au făcut apariția în această regiune. Administrația Națională de Meteorologie (ANM) a confirmat că pe vârful Țarcu, la ora 18:00, s-au înregistrat temperaturi de -0,8 grade Celsius și o ninsoare ușoară, marcând începutul oficial al sezonului rece în acest colț al României. Surpriza a fost cu atât mai mare cu cât, în urmă cu doar câteva zile, locuitorii din Banat încă resimțeau căldura verii târzii, cu temperaturi ridicate și soare arzător. Această tranziție bruscă de la caniculă la frig arată cât de capricioasă poate fi vremea în această regiune montană a României. Începând de duminică dimineață, primii fulgi au căzut pe vârful Țarcu, iar ninsoarea a devenit mai intensă pe parcursul zilei. Cu toate acestea, stratul de zăpadă depus a rămas discontinuu și de mici dimensiuni, nefiind suficient de consistent pentru a provoca dificultăți majore. Totuși, temperatura a scăzut până la -2 grade Celsius, iar ceața persistentă a îngreunat vizibilitatea, transformând peisajul într-un decor de iarnă prematură. Astfel de ninsori timpurii, în jurul datei de 15 septembrie, nu sunt neobișnuite în zona înaltă a masivului Țarcu. Fenomenul face parte din ciclul anual al climei montane, când vara cedează rapid locul frigului, iar ninsorile sporadice prevestesc apropierea toamnei târzii și a iernii. În ciuda acestui fapt, schimbările bruște de temperatură și vreme, mai ales în contextul schimbărilor climatice globale, par să devină tot mai frecvente și mai imprevizibile. Salvamontiștii din zonă au lansat un avertisment către turiștii și drumeții dornici de aventură, sfătuindu-i să se pregătească corespunzător înainte de a porni pe trasee. Echipamentele de iarnă, hainele călduroase și atenția sporită sunt acum necesare, chiar și pentru cei care se aventurează la altitudini medii. De asemenea, salvatorii montani recomandă evitarea traseelor nemarcate și necunoscute, mai ales în condiții de ceață și ninsoare. „Sezonul rece începe mai devreme în munții noștri, iar schimbările bruște de vreme pot pune în pericol viețile celor nepregătiți”, avertizează un salvamontist local. Această realitate este un memento pentru toți iubitorii de natură să fie vigilenți și să nu subestimeze forța naturii, mai ales în zonele montane. Chiar dacă acest episod de ninsoare nu a fost unul semnificativ, el servește drept un semnal clar că vara este pe sfârșite și că anotimpurile reci sunt deja la ușă. Odată cu venirea zăpezii pe vârful Țarcu, Banatul se pregătește să întâmpine toamna în toată splendoarea ei, cu toate provocările climatice pe care le aduce. În acest context, este esențial ca locuitorii și turiștii să fie pregătiți pentru schimbările de vreme și să acorde atenție avertismentelor emise de autorități, astfel încât să poată continua să se bucure de frumusețea munților, în deplină siguranță.",
        "label": "Banat"
    },
    {
        "title": "Instanța suspendă actele reclamate a fi nelegale și abuzive emise de primarul Felix Borcean!",
        "text": "Acuzațiile Nicoletei Rujan, soția deputatului Dumitru Rujan, la adresa primarului Caransebeșului sunt întărite de sentința Tribunalului Caraș-Severin!\n\nInstanța de judecată a constatat că încercarea primarului Felix Borcean de a demola una dintre terasele de vară pe care firma familiei Rujan o deține în centrul Caransebeșului e cu cântec, că s-ar putea dovedi profund ilegală și abuzivă. Motiv pentru care împiedică demolarea imediată a construcției provizorii, așa cum a intenționat edilul-șef!\n\nTribunalul Caraș-Severin a respins excepţia autorităţii de lucru judecat, excepţia prematurităţii şi inadmisibilităţii, invocate de juristul Primăriei, cu privire la cererea de suspendare executare act administrativ având ca obiect Notificarea nr. 12958/17.06.2024. În schimb, instanța a admis cererea de suspendare executare act administrativ formulată de firma Nicoletei și a lui Dumitru rujan în contradictoriu cu pârâtul Municipiul Caransebeş având ca obiect Notificarea nr. 12958/17.06.2024. „Dispune suspendarea executării Notificării nr. 12958/17.06.2024 până la pronunţarea instanţei de fond în dosar nr. 1390/115/2024.”, se mai arată în încheierea Tribunalului.\n\nFelix Borcean e acuzat că de soții Rujan că, în mod abuziv, vrea să le demoleze terasele de vară din centrul Caransebeșului ca răzbunare pentru viața grea pe care deputatul PNL i-a făcut-o în campania electorală.\n\n„E o chestiune politică! O răfuială politică! Într-un mod total nelegal, vrea să demoleze terasele sezoniere pe care societatea mea le are amplasate. Pretinde că avem un contract expirat, ceea ce este fals! Contractul nostru nu e expirat, toate contractele de închiriere au fost prelungite printr-o Hotărâre de Consiliu Local pe o perioadă de 5 ani. I-am cerut domnului primar să înceteze orice acțiuni nelegale și abuzive împotriva societății noastre, să respecte prevederile contractuale și dispozițiile legale! Dacă nu vrea de bunăvoie, iată că îl obligă instanțele de judecată!”, explică Nicoleta Rujan.",
        "label": "Banat"
    },
    {
        "title": "Deputatul Luminița Jivan anunță divorțul de PSD!",
        "text": "Aceasta a făcut anunțul chiar pe pagina sa de Facebook.\n\n„Toate la timpul potrivit!\n\n Câteodată trebuie să luăm niște decizii care, pe moment, ne lasă cu un gol în inimă. Așa este și în cazul deciziei mele .\n\n Astăzi se încheie pentru mine un capitol care a durat 11 ani. Un capitol din care am avut foarte multe de învățat, dar, în același timp, am avut parte și de numeroase bucurii și tristeți.\n\n Însă, cu toate acestea, sunt mândră de echipa (primarii, viceprimarii, consilierii locali) din care am făcut parte în toți acești ani. Sunt mândră de colegii din administrațiile locale pe care le-am sprijinit în toți acești ani să se dezvolte!\n\n În cei 7 ani de când facem împreună echipă -și aici mă refer la cea mai mare parte din primarii județului Caraș- se văd lucruri schimbate în bine în urma noastră! Sunt multe proiecte pe care le pot enumera, însă modernizarea și reamenajarea zonei aferente Cascadei Bigăr, asfaltarea și reabilitarea unor drumuri județene și naționale cum ar fi DN57 DN 57 A, DJ 585, 587 și DJ 572 sunt doar câteva dintre proiectele de care sunt mândră pentru că am reușit să mă implic și să le finalizez! Sunt mândra de faptul că în fiecare comună există minim o investiție la care am contribuit!\n\n Dar, cu toate acestea, vine o vreme când cel mai bine e să te retragi. Experiența dobândită, răutățile înfruntate, lucrurile josnice la care s-au pretat unele personaje, dar și multe acțiuni și-au spus cuvântul. Cum ar fi regăsirea pe liste a unor oameni care cu buna știință au votat pentru tăierea bugetelor comunităților locale care au atât de multă nevoie de bani pentru a se putea dezvolta și a crea condiții decente de trai -promise in campania electorală de aceleași persoane- toate acestea și multe altele, te obligă să iei decizii dure, să pui punct, să închei un capitol și să mergi mai departe.\n\n Nu pot face parte dintr-o echipă in care se află persoane care nu au un gram de bun simț! Nu pot să concep să fiu alături de niște persoane care, prin acțiunile lor, s-au poziționat împotriva cărășenilor și apoi vin să le ceară voturi!!\n\n Nu pot face echipă cu oameni care nu înțeleg ideea de performanță, care nu pun binele cetățeanului pe primul loc și care nu vor să depună niciun efort pentru dezvoltarea propriului lor oraș, sau comună, ce să mai zic de implementarea de proiecte la nivel județean!\n\n Nu a fost o hotărâre ușoară și categoric nu este un moft pe moment. Însă, atunci când nu mă mai regăsesc într-un loc, când oamenii cu care trebuie să lucrez nu țintesc spre același scop, când mediul devine unul toxic, prefer să mă retrag.\n\n Așa cum am spus la început, retragerea mea din PSD Caraș-Severin nu a fost o decizie ușoară pentru că de-a lungul timpului am întâlnit oameni extraordinari și am avut o colaborare fructuoasă. Aș vrea să le transmit mulțumirile mele sincere tuturor primarilor, viceprimarilor, președinților de organizație, organizației de tineret și doamnelor cu care am lucrat în toată această perioadă!\n\n Pentru mine a fost o onoare să lucrez împreună cu voi și vă asigur că veți găsi în mine aceeași persoană dispusă să ofere o mână de ajutor de fiecare dată!\n\n Iar cu voi, prietenii mei virtuali, voi ține legătura în continuare pe această platformă unde vă voi ține la curent cu toate proiectele mele viitoare!",
        "label": "Banat"
    },
    {
        "title": "UPDATE. Pistolarul din Reșița care s-a postat pe internet, condus de polițiști la audieri",
        "text": "Tânărul care apare într-un video de câteva secunde pe Facebook cu un pistol în mână a fost identificat de polițiști.\n\nUn tânăr din Reșița care apare într-un filmuleț pe Facebook cu o armă în mână, în timp ce trage în plan vertical trei focuri, în proximitatea unor blocuri de locuințe din cartierul Catanga, se află în acest moment la sediul Inspectoratului Județean de Poliție Caraș-Severin pentru audieri.\n\nPolițiștii fac verificările necesare „pentru stabilirea situației de fapt și de drept, urmând a fi aplicate măsurile legale ce se impun în acest caz”.\n\nTânărul nu ar avea mai mult de 20 de ani și se pare că nu ar mai fi avut până în prezent probleme cu legea. Ce l-a determinat să recurgă la acest gest, urmează să stabilească în orele următoare polițiștii.\n\nReprezentanții IPJ Caraș-Severin precizează că în urma verificărilor efectuate de polițiștii de la Serviciul Arme, Explozivi și Substanțe Periculoase și Poliția Municipiului Reșița a fost identificat bărbatul care apare în imagini, precum și arma folosită și deținută fără drept.\n\n„Este vorba despre un tânăr de 20 de ani din Reșița, care ar fi deținut fără drept arma neletală, supusă autorizării, iar în cursul zilei de ieri ar fi încărcat imaginile pe contul său de socializare. Bărbatul nu este autorizat pentru portul și folosirea armelor letale/neletale. În cauză a fost ridicată pentru cercetări o armă neletală cu gaze, supusă autorizării și 3 cartușe neletale. Polițiștii au întocmit dosar penal pentru deținerea sau portul fără drept de arme neletale din categoria celor supuse autorizării si uzul de armă fără drept, în care se efectuează cercetări sub coordonarea Parchetului de pe lângă Judecătoria Reșița”, au transmis reprezentanții IPJ.",
        "label": "Banat"
    },
    {
        "title": "OCTOMBRIE-215 PERSOANE RAPUSE DE COVID IN CARAS-SEVERIN!",
        "text": "Instituția Prefectului-Județul Caraș-Severin vă face cunoscut că la nivelul județului în luna octombrie au fost înregistrate:\n\nÎn contextul numărului extrem de ridicat de cazuri pozitive, a deceselor dar și a procentului scăzut de vaccinare din județ, Instituția Prefectului-Județul Caraș-Severin a solicitat unităților administrativ-teritoriale de comună identificarea de persoane eligibile, în vederea organizării de noi campanii de vaccinare în localitățile rurale din județ.\n\nLa sfârșitul săptămânii precedente au fost organizate campanii mobile de vaccinare în localitățile Berzovia și Forotic, fiind imunizate 56 de persoane la Berzovia și 66 de persoane la Forotic.\n\nPe această cale, prefectul Cristian Gâfu face un nou apel către populație de a se vaccina, vaccinarea fiind singura modalitate de a stopa pandemia Covid-19 și de a reveni la o viață normală, fără restricții.",
        "label": "Banat"
    },
    {
        "title": "Stare de urgență la Moldova Nouă?Dube de jandarmi ,elicoptere si mascati au impanzit orasul!",
        "text": "De câteva zile orașul Moldova Nouă este în „stare de urgență” sau chiar mai rău, zeci de autospeciale de Poliție și Jandarmerie, inclusiv de la mascați, împânzind orașul.\n\nOamenii din Moldova Veche chiar se amuză spunând că „nici în perioada embargo-ului nu a fost atâta Poliție prin oraș!”\n\nDe altfel, liberalii „au asaltat” și cu elicoptere și demnitari orașul însă intervenția promptă și dură a lui Florin Călinescu, președintele Partidului Verde, i-a făcut pe aceștia să se retragă la loc comanda.\n\nCu toate că orașul se tot militarizează, oamenii din Moldova Veche sunt tot mai nemulțumiți de faptul că se exagerează cu mobilizarea forțelor de ordine și spun că este o socoteală proastă și că, în niciun caz, așa nu se câștigă alegerile.\n\nDe asemenea, o echipă a publicației noastre filmează în permanență la Direcția pentru Evidența Populației, pentru că apare un număr suspect de mare de cereri de flotant, chiar înaintea alegerilor din 24 ianuarie.",
        "label": "Banat"
    },
    {
        "title": "Scandal în trafic, în Timișoara! S-a folosit spray lacrimogen",
        "text": "Un echipaj SMURD a fost chemat, duminică, pentru a acorda îngrijiri medicale unor șoferi care au iscat scandal în Timișoara. Unul dintre ei a folosit spray lacrimogen.\n\n„Polițiștii locali au observat că are loc un conflict între mai mulți participanți la trafic, iar la apariția patrulei, persoanele în cauză au încetat, dar, pentru că acuzau stări de rău, a fost solicitat un echipaj SMURD pentru acordarea de îngrijiri medicale. Cei în cauză au fost identificați în persoana lui F.D.I., de 27 de ani, din Reșița, F.S.F., de aceeași vârstă, tot din Reșița, și U.P.D.V., de 18 ani, din localitatea Giroc, Timiș. Acesta din urmă a fost transportat la spital deoarece acuza dureri de gât. Tot asupra acestuia a fost găsit și un spray iritant-lacrimogen pe care a declarat că l-a folosit pentru a se apăra”, a transmis Poliția Locală.\n\nToți cei implicați au primit câte o amendă de 1.000 de lei pentru provocare și participare la scandal și au fost predați Secției 1 Poliție pentru continuarea cercetărilor.",
        "label": "Banat"
    },
    {
        "title": "Tunelul de la pasajul Solventul din Timișoara, împins peste o lună",
        "text": "Ruben Lațcău, viceprimarul Timișoarei, anunță că împingerea chesonului de la pasajul Solventul pe sub liniile de cale ferată va începe în decembrie.\n\nAu avansat lucrările pe șantierul pasajului Solventul din Timișoara. În cursul zilei de miercuri, Ruben Lațcău a realizat o vizită pe acest șantier. Viceprimarul Timișoarei a anunțat că tunelul pasajului va fi împins pe sub cele zece linii de cale ferată la începutul lunii decembrie. Asta după ce în această săptămână s-a finalizat turnarea chesonului.\n\n„În următoarea lună vor urma partea de pretensionare, de fixare a rosturilor și undeva în prima săptămână din luna decembrie vom începe efectiv împingerea. Acest tunel mare va fi împins, translatat pe lungimea sa, în așa fel încât partea din față să ajungă pe Bulevardul Bogdăneștilor. Practic, vom trece pe sub zece linii de cale ferată. În acest timp, trenurile vor putea să circule în continuare. Tehnologia este în așa fel gândită încât să nu întrerupem traficul și să nu secționăm conexiunea feroviară a Timișoarei cu Europa și restul țării. Vorbim aici de cel mai mare proiect de investiție pe care îl face Timișoara în ultimii 30 de ani”, a afirmat Ruben Lațcău.\n\nViceprimarul Timișoarei estimează că în cel mult patru ani va fi realizat și podul Solventul, peste râul Bega.\n\n„Realizarea pasajului Solventul reprezintă o primă etapă din mai multe, pentru a finaliza inelul 4 Timișoara. Vom conecta Bulevardul Bogdăneștilor de strada Gării și de aici încolo vom avea drumul peste platforma Solventul, care va conecta strada Gării de splai. Iar în acel punct va începe podul peste Bega care ne va duce până în Dâmbovița. Acest pasaj subteran va avea două benzi de circulație, plus liniile de tramvai și, în felul acesta, vom putea pe termen de trei, patru ani, până vom finaliza și podul Solventul, să conectăm cu transportul public cartierul Dâmbovița și cartierul Bogdăneștilor, să închidem zona de vest a orașului, atât rutier cât și din perspective transportului public”, a detaliat Ruben Lațcău.\n\nÎn ceea ce privește podul Solventul, viceprimarul Timișoarei speră ca până la Crăciun să fie obținută autorizația de construire. În prezent, pentru această investiție se finalizează procedurile de expropriere.\n\nChesonul reprezintă o structură în lungime de aproximativ 70 de metri și cu o lățime de 28 de metri. Parte a Inelului IV, pasajul Solventul va conecta zona de vest cu restul orașului. În lungime de 87 metri, va avea șosea cu două benzi pe sens, linie dublă de tramvai, trotuare și piste de biciclete. Pasajul Solventul, în valoare de 132 milioane de lei, va lega strada Gării cu Calea Bogdăneștilor.",
        "label": "Banat"
    },
    {
        "title": "„Prințul” inculpat pentru trafic de minori pierde procesele cu Express de Banat, DIICOT și Statul Român!",
        "text": "Omer Radovancovici a eșuat în încercarea sa disperată de a scăpa de acuzațiile deosebit de grave reținute în sarcina sa de către procurorii DIICOT!\n\nÎn calitate de inculpat într-un dosar penal pentru infracțiuni de trafic de minori, trafic de persoane, coruperea sexuală a minorilor, proxenetism, act sexual cu un minor, constituirea unui grup infracțional organizat în scopul comiterii infracțiunilor de nerespectarea regimului armelor și al munițiilor și uzul de armă fără drept, Omer Radovancovici, cel supranumit „Prințul Clisurii” după ce a condus cel mai mare grup infracțional organizat specializat în contrabanda pe Dunăre, activitate ce i-a și adus 5 ani de închisoare, a chemat în judecată Statul Român prin Ministerul Finanțelor Publice, precum și Parchetul de pe lângă Înalta Curte de Casație și Justiție prin Direcția de Investigare a Infracțiunilor de Criminalitate Organizată și Terorism – Biroul Teritorial Caraș-Severin. Dar și pe subsemnatul, pe motiv că imaginea i-ar fi fost serios afectată după ce am făcut cunoscute opiniei publice faptele oribile de care îl acuză DIICOT.\n\nTribunalul Caraș-Severin i-a respins lui Omer Radovancovici toate cele 3 acțiuni. Mai întâi, i-a respins cererea de chemare în judecată formulată în contradictoriu cu pârâtul Parchetul de pe lângă Înalta Curte de Casaţie şi Justiţie Direcţia de Investigare a Infracţiunilor de Criminalitate Organizată şi Terorism – Serviciul Teritorial Timişoara – Biroul Teritorial Caraş-Severin. Apoi, ca neîntemeiată, cererea de chemare în judecată formulată în contradictoriu cu pârâtul Statul Român prin Ministerul Finanțelor Publice. În final, acțiunea prin care a încercat să oprească dezvăluirile Express de Banat. „Respinge cererea de chemare în judecată formulată de către reclamantul Radovancovici Omer având ca obiect pretenţii”, a stabilit Tribunalul în primă instanță, toate hotărârile fiind supuse căilor de atac.\n\nPlasat în continuare în control judiciar, Omer Radovancovici dă explicații la DIICOT după ce „din cercetări a rezultat faptul că, în perioada mai – octombrie 2023, un bărbat (n.r. – Omer Radovancovici) ar fi convins-o pe femeia cu care ar fi avut o relație extraconjugală, să o determine pe fiica ei minoră, de 11 ani, și pe nepoata acesteia majoră, să asiste, să participe și ulterior să efectueze acte de natură sexuală în vederea exploatării sexuale în interes propriu a celor două.\n\nDe asemenea, bărbatul ar fi constituit un grup infracțional organizat din care ar fi făcut parte apropiați ai acestuia, membrii grupului organizând și participând la partide de vânătoare într-un fond de vânătoare din județ, unde ar fi fost folosite arme de vânătoare deținute la diverse imobile, pe care o parte din membrii grupării le-ar fi deținut fără drept.\n\nTotodată, în cadrul întrunirilor și petrecerilor cu circuit închis la care ar fi participat membri ai grupării și persoane din anturajul acestora, liderul grupării ar fi înlesnit practicarea prostituției de către mai multe femei cu aceste persoane, în scopul obținerii de foloase patrimoniale de către aceste femei și de foloase nepatrimoniale pentru sine.”, a informat Inspectoratul de Poliție Județean Caraș-Severin.\n\nContinuarea cercetărilor a dus la descoperirea de noi fapte penale ce-i sunt imputate „Prințului Clisurii”, dar de data asta și soției sale, Mira Radovancovici, primărița comunei Pojejena.\n\n„Din cercetări a reieșit că, în perioada septembrie 2022 – februarie 2023, liderul unui grup infracțional ar fi racolat, într-un loc public, o persoană vătămată minoră, de 14 ani, cu dizabilități psihice și profitând de starea acesteia, precum și de faptul că provine dintr-o familie dezorganizată, ar fi adăpostit-o la o cabană ce îi aparține, situată în județul Caraș-Severin, în vederea exploatării sexuale.\n\nÎn intervalul de timp menționat, persoana vătămată ar fi asistat la petrecerile cu tentă sexuală organizate la cabană, existând indicii temeinice că ar fi fost exploatată sexual.\n\nDe asemenea, asupra acesteia ar fi fost exercitate acte de violență fizică și psihică, în scopul de a fi împiedicată să părăsească locația.”, a explicat IPJ.\n\nAvocatul Cosmin Bolosin, cel care a avut grijă și de această dată ca libertatea de exprimarea și libertatea presei să nu fie încălcate, a comentat demersul eșuat al lui Omer Radovancovici: „Soluția Tribunalului Caraș-Severin a avut în vedere probele dosarului, faptul că redactorul-șef Express de Banat nu a adus niciun prejudiciu de imagine reclamantului, ci a descris o stare de fapt ce a apărut în tot spațiul public din România. Consider soluția Tribunalului ca fiind temeinică și legală și mă bucur că presa a rămas în continuare câinele de pază al democrației.”",
        "label": "Banat"
    },
    {
        "title": "Caraș-Severin strălucește la Târgul de Turism al României: natură, tradiții și inovație",
        "text": "Începând de mâine, 21 noiembrie, județul Caraș-Severin își aduce frumusețea și tradițiile în prim-plan la Târgul de Turism al României, ediția de toamnă, găzduit de Romexpo, București. Până duminică, 24 noiembrie, Consiliul Județean Caraș-Severin va prezenta o ofertă turistică bogată, menită să cucerească inimile vizitatorilor și să pună județul pe harta destinațiilor de top din România. Delegația județului va promova comorile naturale și culturale ale Banatului de Munte, prezentând oportunități de cazare, gastronomie și agrement. Totodată, standul județului va oferi vizitatorilor o experiență interactivă și captivantă: – Tur virtualal județului prin ochelari de realitate virtuală, ce vor purta vizitatorii prin peisajele spectaculoase ale Munților Banatului.\n\n – Materiale de promovare precum hărți și broșuri, dar și filme de prezentare ce vor rula pe un display impresionant de 3×3 metri.\n\n – Costume populare autentice, vechi de peste 100 de ani, din patrimoniul Muzeului Județean de Etnografie și al Regimentului de Graniță Caransebeș. Vizitatorii standului se vor putea delecta cu preparate autentice din bucătăria bănățeană, pregătite cu măiestrie de renumitul bucătar Marian Popovici. Aroma inconfundabilă a delicateselor va completa farmecul evenimentului, oferind o incursiune în cultura gastronomică locală. Caraș-Severin își va demonstra vitalitatea culturală pe Scena Tradițională din cadrul târgului. Dansatorii ansamblului “Junii Gugulani” din Caransebeș, acompaniați de orchestra profesionistă “Virtuozii Semenicului”, vor aduce spiritul autentic bănățean direct în inimile spectatorilor. Caraș-Severin nu înseamnă doar natură sălbatică și tradiții – județul oferă și oportunități moderne pentru relaxare și aventură. De la peșteri spectaculoase, parcuri naționale și lacuri liniștite, până la pârtii de schi și turism balnear, oferta este completă. Participarea Caraș-Severinului la Târgul de Turism al României nu este doar o oportunitate de promovare, ci și o invitație adresată tuturor românilor de a descoperi o regiune care combină natura, istoria și inovația. Vizitați standul județului Caraș-Severin între 21-24 noiembrie la Romexpo și lăsați-vă cuceriți de farmecul Banatului de Munte!",
        "label": "Banat"
    },
    {
        "title": "CRIZA DE MEDICAMENTE SE ADANCESTE INGRIJORATOR!",
        "text": "Medicamente care nu se exportă, interzise la export – o măsură inutilă pentru rezolvarea crizelor de medicamente\n\nBucurești, 09 ianuarie 2023 – Asociația Distribuitorilor Europeni de Medicamente (ADEM), reprezentativă pentru sectorul distribuției paralele din România, contestă măsura propusă de Ministerul Sănătății, privind suspendarea temporară a distribuției în afara teritoriului României, pe o perioadă de 6 luni, a unor medicamente antibiotice și antitermice cu administrare orală.\n\nÎn contextul intensificării circulației virusului respirator sincițial (RSV) în UE/SEE și implicit a instituirii stării de alerta epidemiologică în România din data de 7 ianuarie, Ministerul Sănătății a publicat, în data de 29 decembrie 2022, proiectul de ordin privind aprobarea Listei medicamentelor antibiotice și antitermice cu administrare orală, a căror distribuţie în afara teritoriului României se propune a fi suspendată temporar, pe o perioadă de 6 luni. Lista conține 13 substanțe active (Denumiri Comune Internaționale – DCI), antibiotice și cefalosporine, aferente tuturor formelor farmaceutice cu administrare orală disponibile pe piață, precum și toate suspensiile orale și siropurile ce conțin paracetamol și ibuprofen. Ministerul Sănătății justifică această măsură privind suspendarea exportului prin faptul că se înregistrează o serie de discontinuități în aprovizionarea pieței din România pentru aceste DCI iar aceste discontinuitățile temporare sau permanente se înregistrează pe fondul motivelor de fabricație, cerere și consum ridicat, întârzieri sau indisponibilitatea materiilor prime necesare formelor de ambalare, a substantelor active dar și a motivelor comerciale cauzate de creșterea prețurilor utilităților pe fondul crizei energetice și implicit a tuturor componentelor de pe întreg lanțul de fabricație.\n\nTotodată, în data de 03 ianuarie a.c., Ministerul Sănătății comunică lista preparatelor comerciale pentru adulți și copii (antitermice, antiinflamatoare, antivirale pentru gripă) disponibile în România. Ministerul Sănătății omite, în acest context, publicarea inclusiv a unei liste de preparate comerciale, forme orale, disponibile în România pentru lista de DCI-uri propusă spre a fi suspendată la export. Din analiza noastră a Canamed (Catalogul Național al prețurilor medicamentelor), reiese faptul că 5 dintre cele 13 substanțe active nu se exportă, pentru alte două substanțe active din listă nu este aprobat un preț, implicit nu se pot comercializa în România sau exporta iar pentru restul de antibiotice/cefalosporine din listă există cel puțin 70 de preparate comerciale disponibile în România, dintre care doar 3 au fost exportate anterior acestei crize, fără a afecta disponibilitatea acestora din România. Preparatele pe bază de ibuprofen și paracetamol nu se exportă intracomunitar din România, dimportivă, unele se importă paralel. În general, nu se poate vorbi despre o criză a medicamentelor atât timp cât pentru o anumită substanță activă există alternative generice disponibile în număr mare în piață.\n\nProvocarea României de a proteja sănătatea populației este evidentă, cu toate acestea, Tratatul de Funcționare al UE, care permite restricțiile la export și a cărui aplicare juridică poate fi aparent justificată (art. 36), nu aduce nici o rezolvare a cauzelor de bază, menționate de către Ministerul Sănătății. Reiterăm cazurile precedente în care Ministerul Sănătății a abordat în același mod, prin restricții ale exportului paralel, anumite crize la nivel național, precum cea a vaccinului ROR sau a imunoglobulinelor, fără a le rezolva astfel.\n\nProiectul actual referitor la suspendarea exportului pentru antibiotice/cefalosporine a fost notificat de către MS și la Comisia Europeană. Reiterăm pozitia Comisiei Europene, în situația recentă a pandemiei Covid-19, respectiv Comunicarea Comisiei din 8.4.2020 – Orientări privind aprovizionarea optimă și rațională cu medicamente pentru a evita lipsurile în timpul epidemiei de COVID-19 (2020/C 116 I/01). Printre altele, se menționează explicit: Deși este de înțeles că țările doresc să asigure disponibilitatea medicamentelor esențiale la nivel național, interdicțiile la export afectează în mod negativ disponibilitatea medicamentelor destinate pacienților europeni, chiar și atunci când ele sunt justificate juridic.\n\nPrin urmare, ADEM consideră că măsura de suspendare a exportului este redundantă și nejustificată, creând turbulențe inutile în Piața Unică. Nu înțelegem măsura, nu înțelegem de ce se propun pentru suspendare la export medicamente care nu se exportă, nu suntem de acord cu măsura și solicităm clarificări pe această cale.\n\nDe ani de zile se cere o strategie pentru a combate mai eficient deficitul de medicamente, pentru a putea anticipa mai bine blocajele dar din istorie se pare că nu invatam nimic, nici măcar din recenta istorie Covid-19. Măsura nu rezolvă sub nici o formă problemele deja cunoscute care provoacă penurii și care țin de producători și bugete alocate medicamentelor, precum: motivele de fabricație, cererea și consumul ridicate, întârzierile sau indisponibilitatea materiilor prime necesare formelor de ambalare, a substanțelor active și în principal motivele comerciale cauzate de creșterea prețurilor utilităților pe fondul crizei energetice și implicit a tuturor componentelor de pe întreg lanțul de fabricație.\n\nRomânia se situează pe primul loc în Europa la consumul de antibiotice, înregistrează un nivel extrem de ridicat al rezistenței bacteriene iar în ultimii zece ani, nu s-a reușit luarea unor măsuri care să limiteze consumul excesiv al antibioticelor, nici în ambulatoriu, nici în cadrul spitalelor. Din România s-au retras și se retrag in permanență medicamente generice, accesibile ca preț pentru populația sărăcită deja din cauza inflației foarte ridicate. Aceste aspecte reprezintă soluții reale și eficiente, în timp ce autoritățile sunt preocupate excesiv de suspendarea exportului, care nu ar reprezenta sub nici o formă un subiect daca problemele fundamentale ale pieței farma ar fi reglate.",
        "label": "Banat"
    },
    {
        "title": "În Caraș-Severin, percheziții în operațiunea „Jupiter”",
        "text": "Acțiunea de astăzi se desfășoară într-un dosar penal în care se efectuează cercetări pentru săvârșirea infracțiunilor de fals în înscrisuri sub semnătură privată și înșelăciune.\n\nConform Poliției Caraș-Severin, în cursul zilei de astăzi, sunt puse în executare șapte mandate de percheziție domiciliară de către polițiștii Serviciului de Investigare a Criminalității Economice din cadrul Inspectoratului de Poliție Județean Caraș-Severin. Acțiunea are loc sub supravegherea procurorului din cadrul Parchetului de pe lângă Judecătoria Reșița.\n\nPrin acțiunea de astăzi, sunt puse în executare 15 mandate de aducere. Totodată, se urmărește documentarea activității infracționale a persoanelor cercetate, recuperarea prejudiciilor și indisponibilizarea bunurilor obținute prin săvârșirea de infracțiuni sau deținute ilegal. Persoanele depistate vor fi conduse la audieri, în vederea luării măsurilor legale în fiecare cauză.\n\nActivitățile de astăzi se desfășoară în contextul măsurilor luate la nivelul Poliției Române, pentru combaterea infracționalității de orice fel. Vom reveni cu informații pe măsură ce acestea vor fi dezvăluite de către Poliția Caraș-Severin.\n\n Foto: captură",
        "label": "Banat"
    },
    {
        "title": "La Lugoj, se caută operator economic pentru stații de reîncărcare",
        "text": "Termenul limită pentru primirea ofertelor sau a cererilor de participare de către Primăria Lugoj este 15 noiembrie, ora 15:00.\n\nAdministrația lugojeană a inițiat recent un anunț participare pe Sistemul Electronic de Achizitii Publice (SEAP), platforma electronică ce asigură transparența procesului și procedurilor de achiziții publice. Municipalitatea caută operatori economici pentru furnizarea a șapte stații de reîncărcare pentru vehicule electrice, inclusiv proiectare si detalii de execuție, verificare tehnică, lucrări de racordare și montaj. Amenajarea acestora se fac în cadrul proiectului „Stații de reîncărcare pentru vehicule electrice în Municipiul Lugoj”. Investiția propusă vizează proiectarea, achiziția, instalarea și punerea în funcțiune a stațiilor în municipiul Lugoj, derulat în cadrul AFM – Programul privind reducerea emisiilor de gaze cu efect de seră în transporturi, prin promovarea infrastructurii pentru vehiculele de transport rutier nepoluant din punct de vedere energetic.\n\nObiectivul prezentei este de a crea 14 puncte de reîncărcare, prin montarea a șapte stații pe Splaiul Morilor și străzile Făgetului, Plopilor, Alexandru Mocioni, Bocșei, Caransebeșului și Gheorghe Doja. Valoarea estimată a proiectului este de 1,52 milioane lei, fără TVA. Durata contractului este de maximum opt luni, din care două luni pentru elaborarea proiectului tehnic si obținere avize, respectiv șase luni pentru furnizare echipamente, execuție lucrări și punere în funcțiune.",
        "label": "Banat"
    },
    {
        "title": "Consiliul Local Lugoj va avea președinte prin rotație",
        "text": "Noua administrație lugojeană nu este adepta sistemului cu un singur președinte de ședințe de consiliu local timp de patru ani.\n\nAdministraţia locală vrea să schimbe modul că desfășurare a ședințelor, care să fie diferit față de mandatul trecut. Mai exact, primarul Călin Dobra susține că nu mai vrea ca ședințele de consiliu să fie conduse de un singur consilier pe toată durata mandatului, așa cum s-a întâmplat în ultimii patru ani. „Au menținut un singur președinte de ședință pe tot mandatul, din aceeași culoare politică. Eu vin cu propunerea de a merge prin rotație, fiecare consilier să conducă ședința Consiliului Local”, a spus Dobra. Acest mod a fost uzitat în toate mandatele de consiliu local, începând din 1990, până în 2020, când s-a decis ca viceprimarul să fie cel care conduce ședinţele. Acum însă se dorește la revenirea la vechiul sistem.",
        "label": "Banat"
    },
    {
        "title": "Primarul Oraviței, anchetat 3 ani pentru corupție!",
        "text": "Dumitru Ursu a dat cu subsemnatul procurorilor care l-au anchetat pentru coruperea alegătorilor!\n\nBanii cheltuiți cu echipa de fotbal a Oraviței și cu petrecerea organizată de 1 Iunie pentru copiii orașului l-au trimis pe primarul Ursu în fața organelor de cercetare penală. Una dintre acuzații, foarte gravă! Coruperea alegătorilor!\n\n„În mandatul trecut, am fost anchetat timp de 3 ani pentru că am ajutat echipa de fotbal. Am dat mâncare copiilor care ne-au reprezentat în alte localități. Mi se pare absolut corect, o indemnizație de efort, să dau de mâncare copiilor care merg și joacă pentru orașul nostru. Am pus și niște hidrobiciclete pe lac și am făcut acolo Ziua Copilului, ca în fiecare an de 1 iunie. Pe 9 au fost alegerile! Pentru aceste lucruri am fost anchetat timp de 3 ani! Mi-au pus sechestru pe bunuri, au vrut să mă aresteze pentru nimic!”, a dezvăluit Dumitru Ursu.\n\nEdilul-șef al Oraviței spune că, la un moment dat, a reușit să convingă Parchetul de pe lângă Înalta Curte de Casație și Justiție să preia toate dosarele sale. Și, la scurt timp, a primit clasare în fiecare dintre ele, pe motiv că faptele nu sunt penale.\n\n„M-au declarat nevinovat, dar eu timp de 3 ani am mers săptămânal la Parchet. Au spus că faptele nu sunt penale oameni cu expertiză, dar de 3 ani mergeam săptămânal la audieri. Chiar de Sfântul Ilie, când sunt zilele orașului, am fost chemat la audieri ca să-mi arate mie că alții conduc cum vor ei. M-au anchetat pentru coruperea alegătorilor! Imaginați-vă prin ce am trecut eu cu familia mea, oamenii de lângă mine!”, a spus Ursu la Express Live.",
        "label": "Banat"
    },
    {
        "title": "Avertisment pentru șoferii care urmează tratamente medicamentoase: Riscul de a rămâne fără permis de conducere din 15 octombrie 2024",
        "text": "Lista completă a medicamentelor care te lasă fără permis:",
        "label": "Banat"
    },
    {
        "title": "RESITA.O VIZITA CU MULTE SEMNE DE INTREBARE",
        "text": "Se pregătește ceva ? Vizita surprinzătoare a delegației româno-americane în Caraș-Severin ridică întrebări Astăzi, la sediul Palatului Administrativ din Reșița, o delegație mixtă româno-americană, cu expertiză în cooperarea dintre civili și militari, a fost întâmpinată cu brațele deschise de prefectul județului Caraș-Severin, Ioan Dragomir. Sub privirile atente ale reprezentanților Batalionului 1 CIMIC, întâlnirea a adus în discuție teme precum reziliența interinstituțională, gestionarea situațiilor de criză și stabilitatea regională. Însă, odată cu aceste discuții diplomatice, o întrebare planează asupra județului: *ne pregătim pentru ceva mai mare?* O vizită cu scop informativ sau mai mult? Deși evenimentul a fost prezentat drept unul de informare și documentare, scopul întâlnirii pare să depășească limitele obișnuite ale unei simple prezentări administrative. Prefectul Dragomir a făcut o expunere amplă asupra stării socio-economice a județului, a potențialului turistic și a oportunităților de dezvoltare industrială. Alături de el s-au aflat și reprezentanți ai Inspectoratului pentru Situații de Urgență „Semenic”, iar discuțiile s-au concentrat, în mod deloc întâmplător, pe capacitatea de reacție și intervenție în situații de risc. Un astfel de context ridică întrebări: **de ce are județul nevoie de un astfel de sprijin strategic? Se pregătesc autoritățile locale pentru un scenariu neprevăzut?** Cooperarea româno-americană și ce ar putea însemna pentru viitor. Oficialii au subliniat importanța parteneriatului româno-american, un concept bine ancorat în istoria recentă, dar rar abordat în contexte locale. Batalionul 1 CIMIC este un exemplu clar de unitate de elită, având în spate misiuni în zone de conflict internațional ca Afganistan, Irak și Kosovo, unde expertiza în cooperarea civili-militari a fost esențială pentru restabilirea stabilității. De la această întâlnire nu a lipsit un sentiment de anticipație, ca și cum județul Caraș-Severin, o regiune cu o istorie pașnică, ar putea deveni un punct strategic de interes. Un aspect cheie al întâlnirii a fost întărirea rezilienței locale în caz de criză. Prefectul Dragomir și-a exprimat dorința de a avea un sistem de intervenție bine coordonat cu structurile americane, iar temele abordate – exerciții de pregătire pentru situații de urgență, gestionarea dezastrelor naturale și colaborarea interinstituțională – sunt indicii că se așteaptă mai multă stabilitate și o pregătire mai robustă la nivel local. Poate că, pe moment, județul Caraș-Severin rămâne doar o destinație pitorească și o regiune cu o industrie în proces de renaștere. Dar, odată cu prezența Batalionului 1 CIMIC, județul nostru intră sub lumina reflectoarelor. Oare această vizită a fost doar un exercițiu de cooperare, sau pregătește terenul pentru o implicare mai profundă a României în planuri strategice regionale? Românii din Caraș-Severin pot privi cu mândrie la consolidarea relației cu SUA. În același timp, această întâlnire ne lasă o întrebare la care doar viitorul va răspunde: se pregătește județul nostru pentru ceva cu adevărat semnificativ?",
        "label": "Banat"
    },
    {
        "title": "Ultima defilare! Artileria lugojeană se mută la Zalău, iar în locul ei se înființează o unitate militară de logistică",
        "text": "La ceremonia de sărbătorire a Zilei Armatei Române de la Monumentul ”Alfa și Omega” dedicată eroilor căzuți în cel de-al Doilea Război Mondial, noul comandant al Batalionului 691 Artilerie Antitanc ”General Ion Dragalina” și al Garnizoanei Lugoj lt. col. Ioan Medrea, a precizat că a fost ultima defilare a subunității militare lugojene deoarece în locul batalionului de artilerie se va înființa o nouă unitate de logistică.\n\nAstfel, Batalionul 691 Artilerie, începând cu 1 noiembrie, va fi dislocat în Garnizoana Zalău, unde deja funcționează un nucleu format din militari proveniți din alte unități.\n\n„Noi, militarii lugojeni vom rămâne și vom pune bazele unei noi unități logistice. Toate aceste schimbări, și vreau să subliniez acest lucru, sunt normale și în concordanță cu planul de modernizare al Armatei României, dacă vreți, în conformitate cu necesitățile pe care le avem în timpurile noastre. Cu toate aceste schimbări vă asigur că noi militarii lugojeni vom rămâne și ne vom face treaba la fel ca și până acum. Vom rămâne alături de dumneavoastră comunitatea locală ori de câte ori situația ne-o va cere. Vom rămâne alături de instituțiile importante, militare și civile, din orașul Lugoj”, a spus lt.col. Ioan Medrea.\n\nLugojul a fost unul dintre orașele țării cu cel mai mare potențial militar. În special în zilele de duminică, malurile Timișului se ”înverzeau” de militarii care primeau permisie pentru a merge în oraș. Existau U.M 01140 – infanterie și tancuri, poate cea mai mare din țară, apoi 01428 – artilerie, 01444 artilerie tunuri obuziere de 152 și U.M 01556, una dintre unitățile speciale ale României, de rachete, care se puteau încărca chimic și biologic. În țară mai erau astfel de unități doar la Făgăraș, Craiova, cu regim strict secret.",
        "label": "Banat"
    },
    {
        "title": "Lui Torma i-au „ieşit toate cărţile”, mai puţin cu PNL-ul!",
        "text": "Cine spunea că politica îi „curva dracului” mare dreptate avea! Alegerile Europarlamentare din acest an confirmă proverbul moştenit de zeci de ani în ,,Scrisoarea pierduta” de I.L.Caragiale, în care cel mai bine este descrisă tradarea politică.\n\nTrahanache: Ceva la mijloc?\n\n Farfuridi: Da, aşa, dacă e trădare, adică dacă o cer interesele partidului, fie.\n\n Brânzovenescu: Dar cel puţin s-o ştim şi noi! (Trahanache vrea să-i întrerupă, fără să izbutească.)\n\n Farfuridi: Pentru că eu am zis-o cu străbunii noştri, cu Mircea cel Bătrân şi cu Vlad Ţepeş, neică Zahario: îmi place trădarea, dar…\n\n Moldova Nouă, Anina şi Herculane au fost surprizele electorale neplacute pentru liberalii cărăşeni, dar, ce au în comun cele trei localităţi? Toate trei sunt administrate de către primari liberali şi toţi primarii au pierdut în faţa PSD-ului. Însă, surpriza surprizelor a venit de la Moldova Nouă, unde Torma, în urma scandalurilor provocate de el în sânul PNL-ului- scandal menit al schimba de la conducerea organizaţiei judeţene pe Senatorul Vela , era de aşteptat ca micul revoluţionar liberal de M9, să ,,alerge cu frâna trasă”. Torma credea că liberalii cărăşeni vor sări cu mic cu mare şi îl vor schimba pe Vela. E uite că nu toate le poţi rezolva prin violenţă verbala sau alte jocuri murdare.\n\n De ce spun că Moldova Nouă este surpriza surprizelor? Ce declară Torma cu câteva zile înainte de alegeri în cotidianul Expressdebanat…\n\n Încrezător, primarul orașului din Clisura Dunării va-ncerca să scoată un rezultat bun, în urbea pe care o conduce, pentru PNL, însă fără să dezvăluie cum are de gând să obțină rezultatele dorite: „Noi vom încerca să scoatem un rezultat onorabil pentru Partidul Național Liberal pe orașul Moldova Nouă! Evident, nevrând să dezvăluim tactica noastră celor care ne citesc”.\n\n Mda…35% era procentul pe care trebuia să îl obţina în alegeri liberalii din Moldova Nouă dar abia au obţinut 20%, iar PRO România au obţinut 12,47 sprijiniţi pe faţă de Uniunea Sârbilor în frunte cu viceprimarul Moiseş, sârbi fiind în alianţa cu liberalii doar aşa au obţinut postul de viceprimar, trădare în alianţă fără să ştie Torma? Greu de crezut… PSD-ul obţine peste 40% cu o lejeritate demnă de cartea recordurilor. Ce să înţelegem de aici este că Zaberca , preşedintele interimar PSD şi Ţiţiriga, secretarul organizaţiei lau făcut zob pe Torma fără prea mare effort. Dacă aşa stau lucrurile, Zaberca poate deveni primar fără probleme. Un lucru este clar, Torma şi ai lui s-au ,,odihnit” atât în Campania Electorală cât şi în ziua alegerilor. Surse credibile din zona PSD-ului spun că şi Luminiţa Jivan este suparată pe Torma pentru duplicitatea lui şi pentru ajutorul dat de sârbi partidului PRO România, care obţine un scor foarte, foarte bun la M9.\n\n Vizavi de declaraţia lui din ,,Expressdebanat” în care spune:\n\n ,,Având în vedere trecutul politic al administrației publice locale din Moldova Nouă (dominat de trandafiri), Adrian Torma e conștient că, în producerea schimbării, la acest capitol, rezultatul alegerilor din 2016 nu este suficient: „Din 1996, noi nu am mai avut primar PNL. Abia în 2016 a venit această schimbare. Oamenii nu se pot adapta foarte rapid la principiile și schimbările de dreapta. Am avut surpriza ca, poate, în anumite alegeri, stânga să fie mai bine reprezentată între cetățeni”.”\n\n Ce scuză are Torma? Oamenii nu se pot ,,adapta foarte rapid la principiile de dreapta” şi Moldova Nouă nu a mai avut primar liberal din 1996. Ia să vedem împreună povestea primarilor din 1996 şi până acum.\n\n-2016-2020 primar PNL Torma Adrian dreapta???\n\n – mandat până în prezent de tristă amintire pentru toţi locuitorii oraşului Moldova Nouă. Rând pe rând se dărâmă totul în Moldova Nouă, nu tu. Curătenie stradală- zero, transport în comun- când şi când, locuri de muncă- zero, turismul pe Dunăre- a murit de tot, de bac- ce să mai spunem, l-a îngropat de tot. Angajări pe banda rulantă atât la primărie, grupul şcolar, spital, un angajat la primărie, şcoală sau spital, unul la Auto Alex. Asta de afacere Torma şi vorba ta din ziua alegerilor…\n\nZi de zi in ochii tai",
        "label": "Banat"
    },
    {
        "title": "Traian Pleșa s-a interzis singur în Consiliul Local Caransebeș și a devoalat trădarea lui Dumitru Rujan",
        "text": "Liberalul Dumitru Rujan ar fi putut fi astăzi primarul Caransebeșului, dacă și candidatul PNL de la precedentele alegeri l-ar fi ajutat în loc să-i întoarcă spatele și să tragă pentru pesedistul Felix Borcean!\n\nLiberala Andra Stroe, fostă Pleșa, era vehiculată la un moment dat pentru a ocupa funcția de administrator public al Caransebeșului. Asta ca răsplată pentru că l-ar fi încurcat cât ar fi putut pe liderul PNL Caransebeș, Dumitru Rujan, să ajungă primar, dar și pentru votul tatălui său, Traian Pleșa, ales consilier local independent în 9 iunie, ce ar fi trebuit dat proiectelor primarului Felix Borcean.\n\nNu numai că Andra Stroe (Pleșa) nu va fi city manager al Caransebeșului, după cum a confirmat edilul-șef, dar nici tatăl său, Traian Pleșa, nu va sta în următorii patru ani la masa de plen, în calitate de consilier local. Mandatul său a fost invalidat de instanță, ca urmare a unei contestații făcute de un membru PNL. E adevărat, pe o chestiune lipsită de importanță, dar taxată de lege. Traian Pleșa a reacționat furios la adresa lui Dumitru Rujan, dar nu a făcut altceva decât să devoaleze public că între fiica sa și liderul liberalilor gugulani e război în toată regula.\n\n„Am luat notă de acuzațiile privind presupusa mea «rea credință» în demersul pe care l-a întreprins unul dintre colegi. Vreau să subliniez că această acțiune nu are nimic de-a face cu intențiile personale, ci cu respectarea strictă a legii. Este surprinzător și cu atât mai de neînțeles că, deși persoana care mă acuză face parte dintr-o familie de politicieni, a ales să ignore sau, mai grav, să nu cunoască rigorile legii, care sunt esențiale în exercitarea funcțiilor publice. Îmi este greu să cred că o astfel de greșeală poate fi făcută din necunoaștere, având în vedere experiența politică a celor din jurul domniei sale.”, a reacționat Rujan.\n\nActualul deputat PNL mai spune că pe el nu-l poate acuza nimeni că s-a împroprietărit cu cele mai importante clădiri, că tratează oamenii cu superioritate și că nu salută fără un interes, așa cum ar face Traian Pleșa. „Cât despre invalidarea mandatului, nu este nimeni altcineva responsabil, decât domnia sa. În legea electorală se spune clar că, pentru a fi validat, trebuie depus un raport, indiferent dacă cheltuielile au fost sau nu egale cu zero. Neglijență, neștiință, nu știu și nici nu mă interesează. E problema dumnealui.”, adaugă Dumitru Rujan.\n\nȘi dacă tot a ales Traian Pleșa „să-și spele rufele” în fața tuturor, Rujan a dat complet cărțile pe față: „Fiica lui este membru PNL, însă pe toată perioada campaniei s-a zbătut, alături de familie, ca eu să nu obțin mandatul de primar. Deci, «domnule» Pleșa, mă declar mulțumit că v-am pus sângele în mișcare, că v-am dat bătăi de cap și că v-ați arătat adevărata față.”\n\nTraian Pleșa vorbise despre nevoia prezenței în Consiliul Local a unui om independent, care nu plătește tribut niciunui interes de partid și care iubește Caransebeșul necondiționat și dăduse vina pentru absența sa în plen pe Dumitru Rujan. „Ceea ce am considerat a fi de bună credință, respectiv să NU utilizez bani publici in campanie, a fost speculat și folosit de un candidat pierzător pentru a înfrânge votul dumneavoastră, contestând în instanță validitatea mandatului meu. Motivul invocat pentru a anula mandatul câștigat pe drept prin alegeri a fost tocmai lipsa raportului privind cheltuielile. Ori, nu doar că nu am efectuat cheltuieli, dar am și arătat instanței că-mi asum pe propria răspundere această situație.”, explicase Traian Pleșa după invalidarea mandatului său de către instanța judecătorească.\n\nConsiliul Local Caransebeș va funcționa așadar în următorii patru ani cu doar 18 consilieri, spre regretul primarului Felix Borcean: „Mi-aș fi dorit ca lucrurile să se desfășoare normal și la Caransebeș. Cred că domnul Traian Pleșa ar fi fost un câștig pentru Caransebeș. Îmi pare rău pentru ce s-a întâmplat.”",
        "label": "Banat"
    },
    {
        "title": "Hoți de cupru la Timișoara! Acționau la Ștrandul Termal",
        "text": "Ștrandul Termal este în șantier încă din primăvară. Autoritățile locale promiteau că îl vor deschide pentru timișoreni încă din vară.\n\nPolițiștii locali din Timișoara au observat, joi după-amiază, pe strada F. Chopin din zona Fabric, trei bărbați care trăgeau după ei un tomberon. După ce i-au verificat, au descoperit că aveau în container mai multe țevi de cupru. Bărbații le-au spus polițiștilor că le-au luat de la Ștrandul Termal și că vor să le valorifice.\n\nPotrivit Poliției Locale, cei trei bărbați au vârste cuprinse între 20 și 46 de ani și domiciliile în județele Mehedinți și Dolj.\n\n„Cei în cauză au fost conduși la sediul Direcției Generale a Poliției Locale Timișoara în vederea întocmirii documentelor de constatare, fiind apoi predați lucrătorilor Secție 2 Poliției pentru continuarea cercetărilor sub aspectul săvârșirii infracţiunii de furt.”, au transmis reprezentanții Poliției Locale Timișoara.\n\nCITEȘTE ȘI: Ștrandul Termal din Timișoara, mai mult abandonat",
        "label": "Banat"
    },
    {
        "title": "Spații comerciale din centrul Timișoarei, scoase la licitație",
        "text": "La sfârșitul lunii noiembrie, Primăria Timișoara lansează o licitație cu strigare în vederea închirierii a șapte spații comerciale din zona centrală.\n\nPrimăria Timișoara anunță scoaterea la licitație pentru închirierea a șapte spații comerciale aflate în cartierele istorice Cetate și Fabric, pentru o perioadă de cinci ani, cu posibilitate de prelungire pentru încă cinci ani. Procedura va avea loc în data de 28 noiembrie, ora 10:00, în sala de licitații a Primăriei Timișoara, C.D. Loga, nr. 1, iar documentele de licitație pot fi depuse până la finalul zilei precedente.\n\n„Invităm să participe orice agent economic (persoană juridică, persoană fizică autorizată, asociație familială sau întreprindere individuală) interesat să desfășoare activități comerciale în zona centrală. Licitația va fi cu strigare, iar câștigătorul este cel care anunță verbal oferta cu cel mai bun preț. Licitația se desfășoară transparent, iar anunțul și documentele de licitație pot fi consultate online”, a informat instituția.\n\nDocumentele aferente licitației se pot obține până la data de 17 noiembrie, doar fizic, de la biroul 230, etajul 3, după achitarea taxei de înscriere de 50 de lei. Programul de eliberare este: luni – joi, orele 09:00 – 10:00 și 13:00 – 16:00; vineri, orele 09:00 – 10:00. Pentru programarea unei vizite la spațiile respective, se poate suna la 0256.969, tastele 1-8-2. Persoana de contact pentru detalii suplimentare este Daniela Bogyis, care le poate oferi prin email la daniela.bogyis@primariatm.ro până la data de 18 noiembrie.\n\nSpațiile disponibile, cu prețurile de pornire a licitației, sunt următoarele:\n• str. Alba Iulia nr. 2, parter, în suprafață de 89 mp – 13,3 euro/mp/lună;\n• str. Alba Iulia nr. 2, parter, în suprafață de 38,74 mp – 13,3 euro/mp/lună;\n• Piața Victoriei nr. 1/B, SAD 6, parter, în suprafață de 128,76 mp – 13,30 euro/mp/lună;\n• str. Augustin Pacha nr. 1, SAD 6, parter, în suprafață de 145,1 mp – 9,63 euro/mp/lună;\n• str. Emanuel Ungureanu nr. 5, SAD 1, parter și subsol, în suprafață de 226,33 mp – 9,2 euro/mp/lună;\n• str. Dacilor nr. 13, SAD 1, parter în suprafață de 92,41 mp – 10,64 euro/mp/lună;\n• str. Ștefan cel Mare nr. 33, parter, în suprafață de 21 mp – 9 euro/mp/lună.\n\n„În aceste locații pot fi desfășurate diverse activități comerciale sau de servicii, cu excepția celor de tip vânzare de produse second-hand, jocuri de noroc, amanet și schimb valutar. În plus, pentru cele cinci spații din cartierul Cetate este exclusă funcțiunea de farmacie, iar pentru spațiile de pe str. Alba Iulia nr. 2 nu se permite funcțiunea de bar/restaurant. Ofertele trebuie să includă o garanție de participare, echivalentă cu două luni de chirie”, a transmis Primăria Timișoara.\n\nÎn cazul în care licitația pentru un spațiu nu primește cel puțin două oferte calificate, Primăria Timișoara va relua procedura, conform legii.",
        "label": "Banat"
    },
    {
        "title": "Cutremur politic la Moldova Nouă!",
        "text": "În plină campanie electorală la Moldova Nouă, are loc marea împăcare politică între Eugen Băleanu și Lupu Matei? Surprinși de paparazzi în toiul discuțiilor politice. Ce pun la cale? Îl ajută Lupu pe Băleanu în cursa electorală? Lupu Matei are încă mulți simpatizanți la Moldova Nouă, se implică sau nu? Interesanta mișcare îl poate Băleanu coopta pe Lupu…\n\n Însă, cât de semnificativă este alianța cu Lupu Matei? Acesta din urmă, în ciuda faptului că mai are mulți susținători la Moldova Nouă, a rămas până acum în afara jocului politic. Va influența el rezultatele alegerilor prin sprijinul acordat lui Băleanu?\n\n Pentru comunitatea locală, această mișcare este cu siguranță una interesantă. Întrebarea rămâne: va reuși Eugen Băleanu să coopteze susținerea lui Lupu Matei și să consolideze poziția verziilor în Moldova Nouă? Sau va rămâne acest cutremur politic doar o mișcare temporară în lupta pentru putere? Rămâne de văzut în următoarele săptămâni cum se vor contura alianțele și cum vor fi influențate rezultatele alegerilor de această surprinzătoare împăcare politică.",
        "label": "Banat"
    },
    {
        "title": "Adrian Torma ,la final de drum in ,,jungla,,politici locale!",
        "text": "„Dragi prieteni, astăzi se finalizează o etapă din excepționala călătorie în «jungla» politicii locale. Am trăit cei 4 ani de mandat la intensitate maximă și primul cuvânt care îmi vine în minte este «mulțumesc». Vă mulțumesc celor care ați ales cu inima la alegerile din 2016 și 2020. Vă mulțumesc pentru încrederea acordată. A fost o onoare să reprezint comunitatea mea, casa înaintașilor mei, dar și a copiilor mei. Le mulțumesc colegilor din primărie pentru îngăduința de care au dat dovadă la ieșirile mele mai vulcanice, că au urcat în «roller coaster-ul» viziunii mele de a transforma din temelie orașul nostru și, cel mai important, pentru spiritul de echipă care a început să se închege în primărie… Să nu pierdeți această stare. Le mulțumesc instituțiilor care au finanțat proiectele noastre (ADR Vest, BRTC Timișoara, CNI, FRFS etc) pentru că au investit încredere în echipa Primăriei care și-a arătat voința de a accesa cât mai multe proiecte și sper ca acele proiecte în curs de implementare să le vedem finalizate. Mulțumesc reprezentaților instituțiilor deconcentrate pentru modul elegant în care ne-au sprijinit să reparăm din greșelile trecutului. Mulțumesc reprezentanților mass-media din Caraș-Severin, un partener de neadejde și, de multe, ori prea puțin respectat de clasa politică. Mulțumesc colegilor de partide, PSD si PNL, care au fost de multe ori “lumina» mea în hățișul “junglei” politice.Trebuie să mulțumesc «gibonilor», șacalilor, gongilor, șerpilor veninoși, fără de care îmi era greu să înțeleg de ce România eșuează continuu de milenii și, mai concret, în epoca moderna. Mulțumesc, în special, familiei mele. Ați fost fantastici susținând acest demers aproape sinucigaș al meu de a mă dedica comunității și de a mulțumi orașului nostru pentru tot ce ne-a oferit. Mulțumesc bunului Dumnezeu pentru tot! Vă cer iertare celor care v-am greșit și să sperăm că și Moldova Nouă va prospera în viitorul apropiat”.",
        "label": "Banat"
    },
    {
        "title": "Vizită canonică de suflet a Episcopului Iosif Csaba Pál la Moldova Nouă",
        "text": "Astăzi, la ora 17:00, comunitatea din Moldova Nouă va trăi un moment de înaltă bucurie spirituală. Episcopul romano-catolic de Timișoara, Preasfințitul Iosif Csaba Pál, desemnat de Sfântul Părinte Papa Francisc, va efectua o vizită canonică în orașul nostru. Numirea sa, o adevărată binecuvântare pentru Banat, a adus o lumină nouă asupra credinței și unității spirituale, iar astăzi, Moldova Nouă va simți îndrumarea blândă și înțelepciunea unui păstor dedicat comunității sale. Vizita va începe la Biserica Parohială, unde Episcopul va oficia Sfânta Liturghie Pontificală, un moment solemn în care toți credincioșii sunt invitați să participe cu inimile deschise. După liturghie, Preasfințitul Iosif Csaba Pál va dedica timp tinerilor și copiilor din oraș, întâlnindu-se cu aceștia pentru a le oferi îndrumare și încurajare, aducându-le mai aproape dragostea divină și puterea credinței. Această apropiere a Episcopului față de generațiile tinere dovedește dragostea sa față de viitorul comunității și dedicarea sa de a sădi în sufletele tinere valori autentice și principii morale profunde. Întâlnirea sa de mâine, la ora 11:30, în satul Sfânta Elena, situat în comuna Coronini, va reprezenta un nou moment de comuniune pentru locuitorii acestei pitorești așezări. În acest sat plin de istorie, în care spiritul minorității cehe din Banat dăinuie de veacuri, Episcopul va oficia Sfânta Liturghie, întărind legătura spirituală dintre comunitatea cehă și credința creștină. Prezența lui va fi o sărbătoare nu doar pentru credincioșii din zonă, ci și pentru întreaga comunitate, care va găsi, în cuvintele lui, speranță și alinare. Cu o căldură sufletească aparte, Preasfințitul Iosif Csaba Pál se remarcă prin dăruirea sa față de cei pe care îi păstorește, prin apropierea față de fiecare membru al comunității și prin dorința sinceră de a aduce mai aproape valorile creștine. Vizitele sale în parohii nu sunt doar prilejuri de rugăciune, ci și momente de întărire a legăturilor între oameni, de comuniune și iubire. Această informație ne-a fost oferită prin amabilitatea Părintelui Hojda Ionuc-Vasile, Paroh la Moldova Nouă, căruia îi mulțumim pentru bucuria de a împărtăși aceste momente cu toți cei care, prin credință și încredere, găsesc în vizita Episcopului un prilej de îmbogățire sufletească.",
        "label": "Banat"
    },
    {
        "title": "Patru persoane, rănite într-un accident în Lugoj",
        "text": "Patru persoane au fost rănite și au ajuns la spital, duminică. Au fost implicate într-un accident la urcarea pe centura Lugojului.\n\nPotrivit polițiștilor, un șofer se îndrepta spre autostradă, iar la intersecția cu varianta de ocolire a lovit o mașină.\n\n„Un bărbat în vârstă de 79 de ani a condus un autoturism dinspre str. Hezerișului înspre autostrada A6, iar la intersecția cu centura Lugoj a intrat în coliziune cu un autoturism ce circula regulamentar, condus de către un bărbat în vârstă de 68 de ani. În urma impactului, au rezultat 4 victime, respectiv cei doi conducători auto și câte un pasager din fiecare mașină cu vârste de 77 de ani și 68 de ani”, a transmis IPJ Timiș.",
        "label": "Banat"
    },
    {
        "title": "Daniel Toma, candidatul Alianței USR PLUS la Reșița, a luat la pas zonele mai puțin vizitate de administratorii urbei.",
        "text": "Ce ne-au spus oameni, pe stradă, în zona centrală a Reșiței, pe străzile Butovăț, Fragilor, Pandurilor: este nevoie de drumuri asfaltate. Dar este nevoie și de presiune la apă, de canalizare, de întreținerea rigolelor chiar dacă cei mai mulți sunt oameni harnici și se ocupă de asta. Calitatea lucrărilor efectuate până acum este și ea discutabilă,\n\n cetățenii fiind nemulțumiți de modul de intervenție. Aflat în ultima perioadă într-un periplu prin județ, Andrei Plujar candidat la funcția de președinte al Consiliului Județean, a declarat cu titlu de glumă că „poate nu ar fi o idee rea să avem alegeri tot la 6 luni pentru că perioada electorală este singura perioadă în care pare că\n\n se mișcă ceva și în județul nostru.”\n\nDaniel Toma susține că: “Suntem convinși că vom merge în administrația\n\n reșițeană și la Consiliul Local unde vom milita pentru un cartier\n\n civilizat, european la Km 0 al Reșiței!”",
        "label": "Banat"
    },
    {
        "title": "Licitația pentru autostrada Timișoara – Moravița, prelungită! Lotul I, mai scump",
        "text": "A fost prelungit termenul până la care firmele pot depune oferte la licitația pentru construirea lotului I al autostrăzii Timișoara – Moravița. Obiectivul s-a scumpit.\n\nInițial, luni, 11 noiembrie, era termenul de închidere a ofertelor. Însă CNAIR a decis să actualizeze anumite informații și a prelungit acest termen până în 21 noiembrie.\n\nLicitația pentru proiectarea și execuția lotului I al autostrăzii Timișoara – Moravița a fost lansată în 28 septembrie, la prețul de 5,65 miliarde de lei. Acum, costul estimat este de maximum 6,16 miliarde de lei. Lotul I al autostrăzii A9 este cuprins între Remetea Mare și Jebel și are 35,6 kilometri. Ar trebui finalizat în 48 de luni, din care în 12 luni se va face proiectare și în 36 de luni execuție.\n\nPe traseu vor fi construite1 pod peste râul Timiș, 4 noduri rutiere la Remetea Mare pe A1, Albina, VO Timișoara Sud și Pădureni; un centru de întreținere și coordonare și 2 parcări. Parcările vor fi de scurtă durată și fiecare va dispune de infrastructura necesară amplasării a minimum 6 stații de încărcare pentru autoturismele electrice.",
        "label": "Banat"
    },
    {
        "title": "Ce lasă Felix Borcean după trei mandate? „Eu zic că o moștenire bună, sănătoasă, pe care se construiește viitorul Caransebeșului”",
        "text": "Caransebeșul merge ferm pe direcția de dezvoltare trasată de Felix Borcean în primele mandate. Primarul este încrezător că viitorul orașului se construiește cu proiectele de anvergură creionate de echipa sa.\n\nMunca din primele două mandate va arăta rezultate concrete în al treilea mandat, promite Felix Borcean. Ales în 2016 pe listele PNL, în 2020 ca independent și în 2024 ca lider PSD, primarul consideră că a reușit să obțină un consens politic pentru derularea proiectelor de interes pentru oraș. Spitalul reabilitat și extins, bazinul modernizat, creșa construită, proiectele de mobilitate și cele dedicate școlilor sunt doar câteva dintre obiectivele administrației Borcean.\n\n„Eu zic că o moștenire bună, sănătoasă, pe care se construiește viitorul Caransebeșului. Toate proiectele acestea de anvergură își vor găsi rezultatul sau finalitatea în următorul mandat. Ele sunt deja începute, majoritatea sunt în derulare, la unele nu au fost nici măcar finalizate licitațiile și mai urmează un lucru foarte important: spitalul. Am primit deja studiu de fezabilitate pentru noul spital, reabilitarea și construirea de noi corpuri, pe care îl vom depune și vom avea finanțare. Urmează să se construiască bazinul, care a fost deal-ul meu cu PSD. Normal, ar trebui să fiu supărat, nu? Nu s-a întâmplat nimic. Puteam să fiu istorie acum și să nu se fi pus încă piatră de temelie pentru bazinul de înot din Caransebeș. Creșa, de la care a pornit cearta mea cu PSD-ul, este exact așa cum am lăsat-o atunci. Adică nu s-a mai întâmplat nimic de atunci. Este mai bine de un an de când a fost începută construcția și sunt doar niște ruine, așa ca la Stonehenge. Și am avut dreptate, dar de acolo s-a iscat cearta. Se termină ANL-ul, o să înceapă pistele de biciclete, se termină și încep alte proiecte pe Anghel Saligny, se finalizează școlile, parcul Teiuș și să încercăm să terminăm o dată cu Aqua Carașul ăsta să termine lucrările, să vedem o dată străzile finalizate”, a declarat Felix Borcean.",
        "label": "Banat"
    },
    {
        "title": "Gata sau impartit prefecții, și funcțiile de secretar de stat! Liberalii cărășeni pierd prefectura !",
        "text": "PSD, PNL și UDMR vor trece la împărțitul funcțiilor în Parlament, în cele două camere unde se pregătesc să fie președinți cei doi lideri – Marcel Ciolacu la Camera Deputaților și Florin Cîțu la Senat. Partidele au stabilit și numărul prefecților pentru fiecare partid, dar și câteva dintre funcțiile de președinte al unor agenții și instituții din subordinea Guvernului.\n\nSocial democrații vor lua șefia Camerei Deputaților, prin președintele PSD, Marcel Ciolacu, iar liberalii pe cea a Senatului, pentru președintele formațiunii, Florin Cîțu. Și în comisiile de specialitate din Parlament vor fi schimbări, după aceeași matematică parlamentară – PSD va primi șefia a 9 comisii iar PNL. Numai că dacă Anca Dragu poate va renunța la funcția de președinte al Senatului și își va da demisia, nu înseamnă că același lucru se va întâmpla și la comisiile unde USR PLUS deține funcțiile de conducere – Comisia Juridică, Comisia de Muncă și cea de Cultură la Cameră și comisia Economică la Senat.\n\nA doua categorie de funcții de împărțit este cea a prefecților. Astfel, 21 prefecți vor fi din partea PSD, 17 prefecți de la PNL și 4 prefecți de la UDMR. Aici matematica parlamentară va fi adaptată și unui alt criteriu – acolo unde unul dintre partide are șefia CJ, celălalt va lua Prefectura.\n\nDe asemenea, PSD și PNL vor împărți și funcțiile de secretari de stat, șefi de agenții și instituții din subordinea Guvernului. Partidul Social Democrat va avea 42 de secretari de stat, Partidul Național Liberal va avea 35 de secretari de stat și UDMR va avea 9 secretari de stat. Conform unor surse politice, PNL vrea să păstreze funcțiile de președinte la ANAF și la CNAIR, deși ambele portofolii de care țin aceste instituții, ministerul Finanțelor, respectiv al Transporturilor, sunt la PSD.",
        "label": "Banat"
    },
    {
        "title": "Administraţia publică, mai zisă şi „Viţelul cel gras”.",
        "text": "Imediat după 1989, spiritul de întreprinzător al românului a dat în clocot. Sacoşele cu bibelouri, rulmenţi şi macrameuri duse pe la Ungaria sau Serbia. Plus spart sobele de la stradă pentru abeceuri sau birturi. Oamenii au pus ceva la cocoaşă şi, după ceva vreme a venit la modă o altă clasă socială. Omul politic. El făcea legi. Legi după care căra şi întreprinzătorul sacoşele prin vamă, îşi luau şi vameşii şpaga, îşi spărgea şi birtaşul în devenire soba de la drum. Numai că, deja, politicianul era peste ei. Adică, prietene, eu fac legea. Să-ţi fie ţie bine, trebuie să-mi fie şi mie bine. Mai cu binele, mai cu frumosul, mai cu băţul legii aplicat în diverse procente la funduleţ, aceste două clase sociale au plecat la drum. Cei de până acum s-au înţeles din prima şi se mai înţeleg şi acum. Politicienii, de multe ori pe banii oamenilor de afaceri, ajungeau în funcţii administrative. Gen prefect, preşedinte de consiliu judeţean, primar, consilieri etc. Să nu mai punem la socoteală „next level”, adică ministerele cu ale lor miniştri, secretari şi subsecretari de stat. Dar, să nu-i uităm pe cei ce compun gaşca de aşa zişi scenarişti: deputaţi şi senatori. Cei care, conform Constituţiei, produc legile României. Şi-acum, ajungem la viţelul cel gras. De la Guvern la primării, banii se împart în aşa fel încât afaceristul care a băgat bani în alegerea alesului să-şi recupereze investiţia. Alesul, la rândul său, nu se mulţumeşte doar cu returnarea, introduce zeciuiala pe fondurile de investiţii. Pe româneşte, se pun pe prăduit bugetul. Care se face din impozite pe salarii, pe locuinţe, pe pensii etc. Adică, din sudoarea oamenilor de rând şi a afaceriştilor mici şi mijlocii, ţinta tuturor controalelor efectuate de agenţiile coordonate de aleşi. Că doar n-or să verifice cotizanţii din campanie sau, mergând mai sus, marile corporaţii ce tratează direct cu Guvernul. Partea proastă este că, majoritatea activă a societăţii, mai ales, dar şi cea în relache s-a învăţat cu înfruptarea din viţelul cel gras, recte administraţia. Îmi fac echipă de fotbal, handbal, volei etc. cer virulent, o parte din viţelul primăriei. Îmi fac ansamblu folcloric, cor de cameră, formaţie de cules prune, cer şi eu o ciosvârtă din viţel. Mai greu ca administraţie este dacă ai nişte organe de presă prin aria administrativă. Care, vor şi ele momiţe proaspete, ceva măduvioară… Aş încheia spunându-vă ce le-aş oferi eu din viţelul cel gras tuturor hienelor tăbărâte pe bugetele locale, judeţene ş.a.m.d. Dar, mai bine oferiţi-le voi, dragilor!",
        "label": "Banat"
    },
    {
        "title": "MOLDOVA NOUA.ADRIAN TORMA-ULTIMA NOAPTE DE SENATOR, INTAIA NOAPTE DE PRIMAR!",
        "text": "Luna septembrie vine cu o agendă intensă pentru senatorul PSD Adrian Torma, marcată de începutul unei toamne încărcate. Fiind ultima sesiune parlamentară a mandatului său în Senat, săptămâna aceasta îl găsește implicat în activitățile comisiilor pentru antreprenoriat, turism, agricultură, industrie alimentară și dezvoltare rurală, precum și în ședințele plenului camerei superioare. Adrian Torma, senatorul cărășean, este bine cunoscut pentru devotamentul său față de comunitatea din Moldova Nouă, orașul său natal. De altfel, pe 9 iunie, el și-a recâștigat funcția de primar, un rol pe care îl va prelua cu entuziasm la finalul mandatului său de senator. După cum a împărtășit pe rețelele de socializare: „Mă bucur de ultima lună ca senator și aștept cu nerăbdare să preiau mandatul de primar al orașului Moldova Nouă.” Acest moment marchează o revenire a lui Adrian Torma în administrația locală a orașului de la malul Dunării, locul pe care fluviul îl întâlnește prima oară în drumul său prin România. Orașul Moldova Nouă, deși pitoresc și cu un potențial de dezvoltare considerabil, a trecut printr-o perioadă dificilă în ultimii patru ani. Torma a subliniat că lipsurile orașului sunt atât de numeroase, încât devine o provocare să le enumere. Cu toate acestea, el este determinat să corecteze aceste deficiențe și să ofere o nouă perspectivă de dezvoltare orașului pe care îl consideră „acasă”. În calitate de senator, Torma a fost implicat în mod activ în diverse inițiative legislative, în special cele care au vizat dezvoltarea rurală, susținerea agriculturii locale și promovarea turismului. Aceste domenii sunt esențiale pentru județul Caraș-Severin, o zonă bogată în resurse naturale, dar care a avut nevoie de sprijin constant pentru a-și valorifica la maxim potențialul. Odată ce va prelua mandatul de primar, Adrian Torma se va concentra pe consolidarea infrastructurii locale, pe atragerea de noi investiții și pe revitalizarea turismului în Moldova Nouă. Aceasta din urmă este un punct strategic, având în vedere amplasarea orașului la malul Dunării, un fluviu care oferă numeroase oportunități de dezvoltare economică și turistică. Torma este conștient că drumul nu va fi ușor, dar este pregătit să-și dedice energia și experiența acumulată în Senat pentru binele comunității locale. Cu o viziune clară și o dorință de a reconstrui Moldova Nouă, senatorul devenit primar își propune să transforme această toamnă într-un nou început pentru oraș și locuitorii săi. „Este timpul să privim înainte și să redăm orașului Moldova Nouă strălucirea pe care o merită. Sunt aici pentru a face o schimbare și pentru a construi un viitor mai bun pentru toți cei care numesc acest loc acasă”, a declarat Adrian Torma într-un mesaj recent adresat susținătorilor săi. Astfel, pentru Adrian Torma, septembrie marchează nu doar finalul unei etape importante în cariera sa politică, ci și începutul unei noi provocări, una la fel de ambițioasă și plină de responsabilități. Cu un plan clar și o dorință puternică de a face o diferență, senatorul devenit primar este pregătit să aducă schimbări semnificative în viața comunității sale.",
        "label": "Banat"
    },
    {
        "title": "Andrei Plujar cu ,,tunurile,, pe Hurduzeu!",
        "text": "Proiectul „Reţea comună durabilă pentru situaţiile de urgenţă din Banat” în valoare de aproape 1,5 milioane de euro ar fi putut fi un program de achiziție a unor echipamente de interveție specifice incendiilor, menite să ușureze munca pompierilor și cu obiectivul de a crește capacitatea de reacție în combaterea situațiilor de urgență.\n\nProgramul este finanţat prin Programul INTERREG IPA de Cooperare Transfrontalieră România-Serbia şi are o perioadă de implementare de 24 de luni iar parteneri sunt Consiliul Judeţean Caraş-Severin, ISU Semenic, Primăria Vârşeţ şi Asociaţia de Dezvoltare Intercomunitară pentru Managementul Situaţiilor de Urgenţă\n\n“Noi am vrea să știm cu exactitate cine sunt beneficiarii reali ai acestor campanii de informare. Silviu Hurduzeu, președintele CJ Caraș-Severin ar trebui să vină cu răspunsuri concrete.\n\nAvem exemplul ISU Călărași unde s-au achiziționat printr-un program transfrontalier cu bulgarii autovehicule cu șenile, un vehicul de teren echipat cu camera de vizibilitate redusă și alte echipamente pentru pesonalul ISU din teren, oamenii care duc greul în situații de criză.\n\nNoi la Caraș-Severin nu am avut o mașină cu scară lungă care să permită intervenția pe Consiliul Județean acum 2 zile, s-au deplasat mașini de la Timiș în acest scop. De asemenea, din 1,5 milioane de euro puteam achiziționa drone profesionale de intervenții, care să le arate salvatorilor imaginea de ansamblu de la locul dezastrelor în timp real. Cred că a venit momentul să ascultăm și doleanțele celor care zi de zi au de-a face cu situații limită când orice intervenție rapidă poate să fie salvatoare.”",
        "label": "Banat"
    },
    {
        "title": "Modernizarea DJ 691 Timișoara – Arad, mai scumpă cu supervizare",
        "text": "Consiliul Județean Timiș caută un supervizor pentru lucrările de modernizare a DJ 691 Timișoara – Arad. Contractul este de 700.000 de lei și se va derula pe perioada execuției și garanției.\n\nAsistența tehnică prin dirigenție de șantier este obligatorie pentru implementarea proiectului. Potrivit caietului de sarcini, supervizorul este cel care emite ordinul de începere a lucrărilor, verifică materialele, pe care le poate și refuza, verifică ritmul execuției sau asistă autoritățile în procesul de recepție. Licitația este deschisă până în 18 noiembrie.\n\nLucrările ce necesită supervizare sunt cele de reabilitare a drumului cuprins între nodul rutier de pe autostrada A1 de la Giarmata până la limita cu județul Arad. Este vorba despre 29 de kilometri de șosea, de pe raza localităților Giramata, Pișchia, Fibuș și Mașloc.\n\nModernizarea drumului nu presupune și lărgirea lui, va rămâne cu o bandă pe sens. Se va realiza un sens giratoriu, stații de autobuz, parcări cu dotări minime, se vor reface și 2 treceri la nivel cu calea ferată de pe linia Timișoara Est – Radna.\n\nPe DJ691 se vor amplasa 2 platforme de cântărire auto pentru cântarul mobil și se va reface cea existentă. Se va instala iluminat stradal și se vor face reparații la două poduri. Contractul are o valoare de 85,5 milioane de lei fără TVA. Firmele interesate de modernizarea drumului pot depune oferte până în 27 noiembrie.",
        "label": "Banat"
    },
    {
        "title": "Torma împinge spre faliment Primaria Moldova Nouă?",
        "text": "În primăvara anului 2017 ,,redacția Cărășanul economic,, atrăgea atenția că, Primăria Moldova Nouă va intra în criză economică. În această toamnă au început să apară și primele semne ale acestei crize financiare, agravată în primul rând de închiderea fabricii de cablaje auto ,,Delphi Pachard,, aspect combinat cu mai mulți factori economici și anume: – noua lege a salarizării, lege pe care primarii au adoptat-o la foc automat, creșteri salariale enorme, cu mult peste salariile din mediul privat, au papat aproape tot bugetul primariei .\n\n Da, respectăm legea și majorăm salariile cum spune legiuitorul, dar pentru echilibrarea bugetului trebuiau luate măsuri rapide așa cum se întâmplă în mediul privat, disponibilizări și reducerea cheltuielilorVrei, nu vrei, trebuie făcute. Și slavă Domnului, vorba romanului, ai de unde disponibiliza. Plină-i primăria de “piloși”.\n\n Un alt factor important și poate cel mai important dintre toți factorii care conduc la intrarea în criză a unei primării este, “ managementul primarului” , cheltuielile excesive cu spectacole și sponzorizarea a tot felul de evenimente, scutirea de la plata a datoriilor a unor firme și persoane fizice, unde mai pui ca,aproape toti proprietari au fost scutiti ,de la plată a amvelopării termice a blocurilor, aflate în mare parte și acum nefinalizate.\n\n Acești bani recuperați ar fi putut fi investiți din nou în amveloparea altor blocuri. Creearea unui compartiment specializat în domeniul electric, care ar urma sa se ocupe de iluminatul public, papă luna de luna circa 200 milioane lei, costuri enorme pentru schimbarea a doua trei becuri sau lămpi. Cât ar plăti primăria pentru schimbarea unui bec unei firme private?Legi proaste în România ca nicaieri. Poți cheltui cât vrei, apoi aștepți rectificări bugetare pentru echilibrarea bugetului localÎn luna septembrie Primaria Moldova Noua avea restanțe serioase la bugetul de stat, salarile întârziate la o buna parte din angajați. Toate primăriile au autonomie locală în mare măsură și nu-i normal, tu să cheltuiești “a proasta” și apoi să ceri bani guvernului pentru salarii.În septembrie așa s-a întâmplat. Dacă “Ciuma Roșie”, adică Guvernul PSD nu aloca bani și pentru UAT Moldova Nouă, Torma era pe “făraș” și la propriu și la figurat. Noiembrie și decembrie vor fi luni grele pentru Torma. Și pare că nu-l interesează nimic. Decât politica personală, care se va răsfrânge asupra întregului oraș. Angajările făcute în ultimul an pe “criterii de familie mare”, cu multe voturi, în detrimentul unui angajat cu experiență și expertiză în administrație, va pune pe butuci administrarea primăriei. Rând pe rând, toți angajații vechi au fost mătrășiți sau forțați să iasă la pensie sau să plece în altă parte.\n\n Inchiderea Compartimentului de Gospodarire Urbană, pentru că asta urmează, sau “Sera” cum este numită de către locuitorii orașului, este o altă măsură pe care nimeni nu o înțelege …DE CE… ?Din informațiile noastre, se dorește construirea unei autogări. Nu contestăm faptul că Moldova Nouă nu are nevoie de o autogară, dar nu în locul celui mai important serviciu public al unui oraș.\n\n Un alt consumator de bani este “SC EOLIANA”, unde acționar majoritar este Primaria Moldova Nouă. În naivitatea lui, Torma crede că turismul va exploda în Moldova Nouă și că ne vom umple de bani datorită vaporașului BAZIAȘ 1.Dovadă, în acest moment vaporașul nu are echipaj, deci nu poate circula iar, tot anul 2018 mai mult a stat decât a funcționat. Și salariații, vrei nu vrei, trebuie plătiți.Și apoi, ce să vadă turistul, în Moldova Nouă? Ce obiective turistice atât de importante ar fi în Moldova Nouă? Unde se cazează acei turiști? De ce ar renunța un turist la un concediu la munte sau la mare pentru Moldova Nouă?\n\n În încheiere, aș dori să adaug și faptul că, poate sunt și lucruri bune făcute de Torma, dar la cât se scrie și se vorbeste de el, ajungi să crezi ca cititor de presă că, Moldova Nouă a devenit “centrul economic al Banatului”. Realizări mărețe zi de zi în presa “on line” sau alte mijloace de informare.\n\n Recomndarea noastră: – lasă microfonul și încearcă să faci treaba și pentru orașul Moldova Nouă, așa cum faci sau cum ai facut-o pentru societățile tale.Torma a fost ce-l mai favorizat primar la alegerile din 2016.A preluat primăria fără datorii și conturile pline de bani, peste 54 de miliarde, astazi dupa numai 2 ani și jumătate, primăria e plină de datorii și cu un viitor financiar incert.",
        "label": "Banat"
    },
    {
        "title": "Ritm alert pentru vaccinare!Peste o sută de mii de români au fost vaccinați până acum ,388 de persoane au înregistrat reacții adverse!",
        "text": "Un număr de 108.294 de români au fost vaccinați până acum împotriva coronavirusului, a anunțat Comitetul Național de coordonare a activităților privind vaccinarea.\n\nPotrivit datelor puse la dispoziția CNCAV de către Institutul Național de Sănătate Publică, prin aplicația Registrul Electronic Național al Vaccinărilor (RENV), care ține evidența vaccinărilor, situația din ziua de 10 ianuarie a.c., ora 17.00, este următoarea:\n\n1. Număr de persoane vaccinate împotriva COVID-19 cu vaccinul Pfizer BioNTech (în ultimele 24 de ore) – 5.993.\n\n 2. Număr total de persoane vaccinate împotriva COVID-19 cu vaccinul Pfizer BioNTech (începând cu data de 27 decembrie 2020) – 108.294.\n\n3. Număr de reacții adverse înregistrate la nivelul centrelor de vaccinare (în ultimele 24 de ore): 38 reacții comune și minore, dintre care:\n\n – 15 reacții de tip local;\n\n – 23 reacții generale.\n\n4. Număr de reacții adverse înregistrate la nivelul centrelor de vaccinare (începând din 27 decembrie 2020):\n\n388 comune și minore, dintre care:\n\n – 155 reacții locale cu durere la locul injectării;\n\n – 233 reacții generale (febră, cefalee, mialgii, artralgii, astenie, alergii de tip urticarie); * Menționăm că 5 reacții sunt în curs de investigare.\n\nPrecizăm că programul centrelor de vaccinare se încheie la ora 20.00, motiv pentru care numărul vaccinărilor realizate în intervalul orar 17.00 – 20.00 va fi reflectat în raportarea din ziua următoare.",
        "label": "Banat"
    },
    {
        "title": "Incendiu de proporții la Moldova Nouă! Pompierii luptă cu flăcările ce mistuie un depozit de lemn și cimitirul de mașini!",
        "text": "Intervenție de urgență pe 5.000 de metri pătrați",
        "label": "Banat"
    },
    {
        "title": "Să fii copil în frumoasa copilărie, la conacul și pe dealurile de la Doclin!",
        "text": "Magia naturii a readus la viață copilăria. O zi altfel, în săptămâna „Verde”, la conacul de la Doclin, din Caraș-Severin, unde poveștile nu sunt doar spuse, ci trăite.\n\nÎn spațiul unde timpul curge firesc, ca un vin bun care umple cupele atunci când poveștile sunt nu doar spuse, dar mai ales trăite, au ales să-și petreacă o zi specială, o parte din elevii Școlii Gimnaziale „Marius Șandru” din Reșița.\n\nInvitându-i să se lase învăluiți de tihna care domnește peste tot domeniul, unde este construit conacul de la Doclin, administratorul, Florin Daba le-a creionat celor mici o altfel de zi, o zi a educației, a distracției și evident a adrenalinei, în care tehnologia a fost dată uitării, iar copilăria și jocurile-i specifice au fost readuse la viață.\n\nAșezat de mai bine de un secol în locul căruia îi se spune „Dealurile line”, conacul de la Doclin, construit între cele două războaie mondiale, pe o suprafață de 300 de metri pătrați și pe un domeniu ce depășește bine 500 de hectare, își cară în bagajul istoriei povestea personajului „Fârlugianul” cel care a fost, la vremea respectivă, deputat de Timiș – Torontal și cel care a și ridicat acest conac. Desigur, că odată cu venirea regimului comunist conacul a trecut în patrimoniul statului, pentru ca mai apoi, moștenitorii să îl vândă unor persoane fizice, aceștia redându-i strălucirea de odinioară.\n\nConacul de la Doclin este locul unde simți cum pulsează istoria și de unde te aștepți ca, din clipă în clipă, să te întâlnești cu un personaj boieresc, țanțoș și plin de viață, înconjurat de un alai de domnițe și de clinchetul vesel al copiilor ce aleargă desculți prin întreaga curte.\n\nRâsul colorat al copiilor de atunci s-a regăsit și în râsul copiilor de acum, cei care au evadat din cotidian și nu au mai fost „legați de scaune”, cu smartphone-urile în mână, în care, la prima vedere, întreaga lume este ascunsă, ci au fost provocați la discuții despre animale, vânători și rolul pe care îl au aceștia în păstrarea echilibrului ecosistemului. Cei mici au pășit pe urmele animalelor sălbatice și au fost învățați despre habitatul în care ele trăiesc și se desfășoară, și, evident, că totul a fost încununat cu o super aventură, „dezlănțuită” în mijlocul naturii, pe dealurile Doclinului, de o frumusețe răpitoare, în fața cărora nimeni nu a rămas indiferent.\n\nDe la cățăratul în copaci, la câteva lecții despre supraviețuire și observare a animalelor, la un scurt off-road cu jeepurile, cireașa de pe tort a zilei, până la concursul de fotografii în natură, în care simțul artistic al micuților a dezvăluit o generație de tineri extrem de talentați, totul a fost la superlativ. O uniune perfectă între om-natură-liniște și bucuria de a trăi. Bucuria de a inspira fiecare gram de aer curat, de a te bucura de frumusețea locurilor, de ciripitul păsărilor, de mireasma pădurii și desigur, de a te bucura de bucuria din ochii copiilor, în timpul șederii lor în natură.\n\nCând o astfel de zi este inclusă în viața celor mici, nu se poate discuta decât despre îmbunătățirea atenției și a autodisciplinei, dezvoltarea creativității, și evident reducerea semnificativă a nivelului de stres. Grupul de copii a redescoperit lumea copilăriei, lumea în care tonul este dat doar de joacă, de emoție și de voie bună, fără prea multe reguli și doar sub stindardul libertății depline de a descoperi și de a simți întregul univers, sub suflet și ochi de copil.",
        "label": "Banat"
    },
    {
        "title": "Primăria Reșița cumpără vilele UCMR și terenul sub care se află adăpostul antiaerian",
        "text": "Municipalitatea își propune să deschidă pentru public cele două obiective de patrimoniu. După restaurarea lor, vilele vor fi amenajate și în scop turistic.\n\nDespre intenția municipalității de a achiziționa Vila Roșie și Vila Veche, aflate în proprietatea UCM Reșița, se vorbește de mai mulți ani. Demersurile au fost însă de durată, existând o întreagă procedură de respectat și mulți pași de urmat, având în vedere că este vorba despre imobile de patrimoniu. Tranzacția se va face însă, la prețul de 369.915 euro. Suma va fi plătită în zece rate lunare egale. La pachet cu cele două vile, municipalitatea cumpără și cinci hectare de teren în aceeași zonă, sub care se află și un adăpost antiaerian. Pe toate acestea, Primăria Reșița dorește să le introducă, după reabilitare, în circuitul turistic.\n\nProiectul de hotărâre privind achiziția celor două vile, împreună cu terenul în suprafață de 55.464 mp, s-a aflat pe ordinea de zi a ședinței Consiliului Local Reșița, desfășurată la finele săptămânii trecute.\n\n„Am aprobat achiziția și urmează să facem plata în zece tranșe lunare. Pentru primele, pe care ar trebui să le plătim anul acesta, avem sumele bugetate, iar restul rămân pe anul viitor. Cele două vile sunt două elemente de patrimoniu esențiale și importante ale orașului, printre puținele, de altfel. Noi ne-am manifestat dreptul de preempțiune de multă vreme, cred că de vreo doi ani deja, și am considerat că este o obligație a orașului să le luăm în patrimoniul nostru, pentru că altfel ele pot ajunge pe mâna oricui. Pe de altă parte, luăm undeva la cinci hectare de teren acolo, preluăm cu parcul dintre vile, dar nu numai. Luăm un tronson de teren care merge prin spatele birourilor, sub care avem inclusiv un adăpost antiaerian, pe care vrem să-l transformăm într-un element de vizitare pentru turiști. Este un adăpost care putea să adăpostească 1.600 de persoane. Din punctul meu de vedere, ar fi interesant să construim un areal de vizită turistică, care să cuprindă tunelul, Vila Roșie, Vila Veche, evident să le mobilăm cu lucruri care sunt interesant de vizualizat pentru turiști. Și mai avem acolo un obiectiv, muzeul UCMR-ului, care este o altă clădire în același areal. Eu sper să o scoată UCMR-ul la vânzare și pe aceasta și să o preluăm tot noi în viitor”, a explicat primarul Ioan Popa.\n\nPentru reabilitarea celor două vile, municipalitatea are în vedere atragerea de fonduri europene sau norvegiene, cum s-a procedat și în cazul Școlii Pittner, de pe strada Furnalelor.\n\n„Legat de finanțare, există niște fonduri pe ADR Vest Timișoara pentru monumente istorice, dar nu vă ascund faptul că sumele sunt derizorii. Dar chiar dacă nu reușim să atragem resurse de finanțare pe ADR, mai sunt și alte fonduri, cele norvegiene, cele elvețiene. Cu fonduri norvegiene, de exemplu, am făcut Școala Pittner, care e aproape gata. De asemenea, mai există posibilitatea atragerii unor finanțări pe zona ITI (Investiții Teritoriale Integrate – n.r.), pe care am constituit-o în mandatul trecut împreună cu 15 localități din județ. Această entitate, acest ADI, căci cam așa este, va primi fonduri de aproximativ 100 de milioane de euro. Iar acum am aplicat pentru strategia acestui ITI, în care spunem pentru ce ne trebuie bani, iar noi, Reșița, am putea trece inclusiv aceste două vile. Vorbim de sume consistente pe care le putem accesa în următorii trei sau patru ani”, a adăugat Ioan Popa.",
        "label": "Banat"
    },
    {
        "title": "Dunca a trimis procurorii în Spitalul Județean! Alina Stancovici este reinstalată manager de către Tribunal",
        "text": "Balamucul din Consiliul de Administrație al Spitalului Județean de Urgență Reșița e anchetat penal, dar cel mai grav este că periclitează grav starea de sănătate a unui spital deja foarte bolnav!\n\nMagistrații Tribunalului Caraș-Severin au motivat de ce, în primă instanță, au anulat Dispoziţia nr. 329/26.05.2023, emisă de Preşedintele Consiliului Judeţean Caraş-Severin, de revocarea a Alinei Stancovici din funcția de manager al spitalului, şi Hotărârea Consiliului de Administraţie al Spitalului Judeţean de Urgenţă Reşiţa nr. 8/28.04.2023, care a stat la baza deciziei lui Romeo Dunca, dispunând în consecință reinstalarea în funcție și obligarea la plata drepturilor salariale pe perioada revocării acesteia.\n\nInstanța a reținut că Viorel Lolea, membru în Consiliul de Administrație al spitalului din postura de consilier județean, a propus supunerii la vot, în ședința din 28 aprilie, revocarea conducerii spitalului. S-au numărat atunci 3 voturi „pentru” și 2 abțineri. În plus, un refuz de participare efectivă la vot, Aritina Mărginean afirmând: „De ce să votăm dacă nu suntem legal aici? (…) Noi nu votăm dacă atâta timp…”\n\nCu toate acestea, în 2 mai, cu ocazia întocmirii procesului-verbal al ședinței în formă finală, Aritina Mărginean, ar fi consemnat în dreptul semnăturii sale „abținere”. „Cu intenția evident vădită de a răsturna rezultatul votului clar exprimat. A încercat să falsifice rezultatul real a procesului de votare!”, a acuzat Romeo Dunca în sala de judecată.\n\nCert este că, după îndelungi discuții aprinse, Consiliul de Administrație al spitalului i-a înaintat președintelui Dunca propunerea de revocare din funcția de manager a Alinei Stancovici. În baza acesteia, președintele CJ a emis dispoziția prin care Alinei Stancovici i-a fost încheiat contractul de management înainte de termen.\n\nÎn urma vizionării înregistrării ședinței CA însă, Tribunalul a observat că Aritina Mărgineanu a participat la ședință până la final, susținând că nu este de acord cu modalitatea de desfășurare a ședinței. Prin urmare, spune instanța, nu se poate considera că aceasta nu a fost prezentă la exprimarea votului. „Poziția acesteia poate fi catalogată drept o abținere de la vot, astfel încât, în mod nelegal s-a consemnat în Hotărârea CA că ar fi existat 3 voturi pentru propunerea de revocare a reclamantei din funcția de manager și 2 abțineri, o persoană neparticipând la vot.\n\nTribunalul constată că era nevoie de 4 voturi în favoarea propunerii de revocare pentru ca aceasta să fie adoptată, având în vedere că la şedinţă au participat 6 membri. Tribunalul constată că s-a specificat că doamna Aritina Mărgineanu nu a participat la vot, astfel încât cele 3 voturi acordate propunerii de revocare să fie în concordanţă cu dispoziţiile art. 10 din Regulament. Această structură a votului era necesară pentru ca propunerea de revocare să fie aprobată, etapă indispensabilă emiterii dispoziţiei de revocare.”\n\nÎn motivarea Tribunalului Caraș-Severin se mai precizează ceva important. Și anume, că forul de conducere a spitalului a făcut orice a fost nevoie numai ca să-i facă pe plac lui Romeo Dunca și să o îndepărteze pe Alina Stancovici:\n\n„Modalitatea de desfăşurare a şedinţei conturează opinia Tribunalului că s-a dorit adoptarea propunerii de revocare. Această opinie este susţinută şi de articolele de ziar depuse la dosarul cauzei, din care rezultă că Preşedintele Consiliului Judeţean Caraş-Severin şi-a manifestat în mod expres dorinţa de a o demite pe reclamantă din funcţia de manager, iar modalitatea de desfăşurare a şedinţei Consiliului de Administraţie din data de 28.04.2023 reflectă tocmai acest deziderat. Tribunalul constată că Hotărârea nr. 8/28.04.2023 nu reflectă realitatea voturilor acordate propunerii de revocare, propunerea de revocare nefiind votată cu majoritate simplă, astfel încât nu putea sta la baza emiterii Dispoziţiei de revocare nr. 329/26.05.2023.”\n\nAstfel, Tribunalul a considerat că nu se mai impune analizarea celorlalte motive aduse în discuție de Alina Stancovici atâta timp cât hotărârea CA este afectată de vicii de legalitate, a repus-o în funcție, obligând Consiliul Județean să-i plătească și drepturile salariale pentru perioada în care fusese revocată.\n\nPreședintele Dunca nu e de acord cu interpretarea Tribunalului Caraș-Severin și contestă sentința primei instanțe. Hotărârea CA este actul prealabil, absolut necesar și obligatoriu în demararea procedurii revocării din funcție a managerului spitalului, explică aceasta, nu e un act administrativ, deci nu poate fi anulat în instanță. În plus, mențiunea „abținere” a Aritinei Mărginean în dreptul semnăturii proprii, ar fi o dovadă clară că aceasta a încercat să falsifice rezultatul real al procesului de votare. „Aceeași atitudine se remarcă și din partea secretarului CA, Dana Imbrescu, ca urmare a mențiunilor inserate în cuprinsul Hotărârii din 28 aprilie, la o săptămână după întocmirea actului. Aceste mențiuni sunt contradictorii, necorespunzând cu cele relatate de însăși această doamnă în cuprinsul actului încheiat olograf și semnat de către participanți la finele ședinței, precum și ulterior în procesul-verbal de ședință din 2 mai. Consiliul Județean a înțeles să formuleze plângere penală, în prezent făcându-se cercetări penale cu privire la aspectele semnalate”, acuză Romeo Dunca.\n\nDar despre cum se tratează bubele Spitalului Județean de Urgență Reșița a vorbit chiar membrul CA dat pe mâna procurorilor: „Nu am putut percepe structura votului calculată prin exprimarea majorității legale, datorită modului haotic în care a decurs ședința!”",
        "label": "Banat"
    },
    {
        "title": "La mulţi ani, România!",
        "text": "1 Decembrie a sunat cu siguranţă altfel acum 99 de ani. S-a întâlnit sângele moldovenilor, muntenilor, bănăţenilor şi ardelenilor, în altă parte decât în smârcurile roşiatice de pe câmăpurile de luptă. Divanurile ad-hoc fremătau de români băştinaşi ai patriei mamă, limba română. Asta ar fi varianta oarecum poetică. Pentru a împlini şi întregi neamul românesc acolo unde Mihai Viteazul a săvârşit prima unire a românilor, la Alba Iulia, mii de români şi-au pierdut viaţa pe câmpul de luptă. Supravieţuitorii şi urmaşii lor, câţi or mai fi în viaţă, au primit ceva bănuţi pentru eroismul lor. O bătaie de joc, un simulacru de recompensă ce a dus recunoştinţa în subterane. Veteranii de războiu, ăia puţini şi enervant de existenţi au fost puşi la index de năpârcile iliesciene. Nu insist. Trebuie să sărbătorim. Patria este mama. Râdem ironic când auzim de mama Rasia sau de faterlandul germanilor. Vrem nu vrem, ne tragem din sângele ălora ce au pus mai presus neamul românesc decât contul din bancă sau certificatul de rol determinant. Mă revolt acum, de nesimţirea unor infractori de drept penal, judecaţi, dovediţi şi condamnaţi, care se cer la tribuna oficială pentru a primi onorul armatei române. Măi nesimţiţilor, singura voastră legătură cu armata română este uitatul pe cer după avioanele de vânătoare. Au fost înaintaşi care, pentru neamul românesc şi-au lăsat neamul lor de sânge, părinţi, fraţi, neveste, copii. Au plecat şi, mulţi dintre ei nu s-au mai întors. Cei întorşi n-au cerut sinecuri de determinanţi ai Unirii. Cei morţi au îngrăşat pământurile pe care voi, nemernici politicieni de astăzi le daţi cu uşurinţă în proprietate duşmanilor moşilor noştri. Tristă clasă politică, triste guvernări. Se simte la tot pasul duhoarea nerecunoştinţei şi a căţărării pe o scară a ruşinii din partea tuturor ce ar fi putut să ne facă să fim mândri de a fi români. Înjuraţi, scuipaţi şi umiliţi în toată lumea, asta aţi făcut din noi, trişti epigoni ai marilor caractere ale neamului. Vă îmbăţoşaţi de ori câte ori aveţi ocazia, plutiţi peste nevoile neamului românesc. Voi, politicieni de rahat, duceţi în derizoriu ideea de mândrie naţională. Revin şi spun. Patria este mama.\n\nSa auzim de bine.",
        "label": "Banat"
    },
    {
        "title": "Au fost stabilite noile sedii din Lugoj ale Casei de Pensii, Oficiului de expertiză medicală, Agenției de muncă, ITM și DGASPC",
        "text": "Consiliul Județean Timiș a demarat ample lucrări de reabilitare energetică la imobilul pe care îl deține la Lugoj, pe strada Timișorii, nr. 27-33, obiectiv ce are alocată, în acest scop, o sumă de aproape trei milioane de lei.\n\nÎn această clădire administrativă, care a fost sediul Băncii Agricole Lugoj, au funcționat până acum punctele de lucru locale ale Casei de Pensii, Oficiului de expertiză medicală și recuperarea capacității de muncă, Agenției pentru Ocuparea Forței de Muncă, Inspectoratului Teritorial de Muncă, Direcției Generale de Asistență Socială și Protecția Copilului (DGASPC) și Agenției de Plăți și Intervenție pentru Agricultură (APIA).\n\nToate aceste puncte de lucru și-au stabilit noile sedii din Lugoj în care își vor desfășura activitatea, cu excepția APIA. Aceasta, după cum ne-a informat Reka Kosma, consilier pe achiziție în cadrul APIA Timiș, se va muta temporar la APIA Recaș, până la finalizarea licitației și stabilirea noului sediu din Lugoj.\n\n„Ne vom muta, împreună cu ITM-ul, într-un spațiu privat, vizavi de Primăria Lugoj (Piața Victoriei – n.n.), în imobilul care a fost al domnului Drăgan, unde la parter sunt niște spații libere. Am găsit un spațiu acolo pentru că trebuia să ne încadrăm în bugetul pe care îl avem. Nu puteam face contract pe o sumă mare și tot ce am găsit depășea bugetul alocat nouă. Acum ne-am încadrat în buget, iar acolo vor veni oameni cărora trebuie să le asigurăm toate condițiile. Joi, în 14 noiembrie, o să știm exact, iar acum așteptăm un răspuns de la STS când ne mută telecomunicațiile, pentru că fără internet nu putem lucra și nu am putut face demersurile la STS până nu am știut unde ne mutăm. Contractul l-am semnat deja cu proprietarul, dar nu putem intra în locație până nu avem internet”, ne-a declarat Roxana Kașai, director executiv al AJOFM Timiș.\n\nLa rândul său, Melinda Szoke, director general adjunct al Casei Județene de Pensii Timiș, ne-a declarat: „Începând de astăzi, 11 noiembrie, Casa Locală de Pensii funcționează într-un nou sediu, la etajul întâi, în Palatul Lugoj (clădirea fostei prefecturi – n.n.) din Piața J.C.Drăgan Nr. 9. De asemenea, Oficiul de expertiză medicală s-a mutat împreună cu noi, sediul său fiind tot la primul etaj”.\n\nTot în Palatul Lugoj, dar la etajul al doilea, se va muta și Serviciul management de caz, zona 2 Lugoj, din cadrul DGASPC Timiș, fapt confirmat de Smaranda Marcu, purtător de cuvânt al instituției.",
        "label": "Banat"
    },
    {
        "title": "INFO: COVID-19 şi când trebuie să sunăm la 112. „Trebuie să ne facem probleme atunci când saturaţia scade sub 93%”?Cum controlam saturatia ?",
        "text": "Managerul Institului „Marius Nasta”, Beatrice Mahler, a explicat că saturaţia oxigenului se măsoară cu nişte aparate simple, care se găsesc în farmacii, sau chiar şi cu ajutorul unor aplicaţii pe smartphone. Ele pot fi folosite eficient acasă şi ne pot salva viaţa. În lipsa acestora, există, însă, şi alte mijloace, la îndemâna oricui, de a-şi verifica respiraţia. Numărul optim de respiraţii pe minut Dacă un pacient a fost diagnosticat cu COVID-19, dar are o formă uşoară şi stă acasă, izolat, trebuie să-şi monitorizeze starea de sănătate.\n\nCe are de urmărit? În primul rând, temperatura. Însă o temperatură înaltă, chiar şi de 39 de grade, NU înseamnă un risc de evoluţie severă a bolii, a explicat Beatrice Mahler. Un parametru care însă poate să indice o eventuală evoluţie nefavorabilă este numărul de repiraţii într-un minut. În mod normal trebuie să avem 18 respiraţii într-un minut. Când deja numărul de respiraţii ajunge la 30, avem deja o problemă care să ne facă să chemăm ambulanţa la domiciliu şi să mergem la primul spital, spune dr. Beatrice Mahler.\n\nCând trebuie să ne îngrijorăm ?\n\nDe regulă, această frecvenţă respiratorie, care este cuantificabilă, se asociază cu o scădere a saturaţiei de oxigen, dar probabil că nu toţi avem la îndemână un pulsoximetru – sunt acele aparate mici, care se prind de un deget cu un clips şi care măsoară nivelul de oxigen din sânge. Sunt foarte utile, cu o menţiune: acest aparat trebuie lăsat să se stabilizeze cam un minut pentru a vedea valoarea reală a saturaţiei. Are un senzor care are nevoie de multe ori de câteva secunde pentru a monitoriza exact valoarea de oxigen cu care este încărcată hemoglobina, a explicat dr. Beatrice Mahler, managerul Institutului „Marius Nasta” din Capitală.\n\nCOVID-19 este o boală care poate avea evoluţii imprevizibile, într-un termen extrem de scurt, avertizează medicii. Saturaţia oxigenului din sânge este unul dintre cei mai importanţi factori în monitorizarea unui pacient confirmat cu SARS-CoV-2, fie el şi uşor simptomatic.",
        "label": "Banat"
    },
    {
        "title": "Cea mai mare cantitate de droguri capturată în Banat, „cântărită” cu maximă indulgență în sala de judecată!",
        "text": "Un recidivist din serele căruia DIICOT a recoltat 720 de kilograme de cannabis, infracțiune pentru care risca până la 15 ani de închisoare, a scăpat cu o pedeapsă de doar 3 ani și 2 luni!\n\nCurtea de Apel Timișoara a furnizat o adevărată lovitură de teatru în cazul lui Răzvan Covaschi, timișoreanul care dezvoltase o adevărată cultură de cannabis în mai multe sere amenajate într-o gospodărie din comuna cărășeană Băuțar.\n\n„Curtea de Apel a pronunțat o decizie de excepție în acest dosar, considerând că Răzvan Covaschi, clientul meu, se poate întoarce destul de repede în sânul societății. Instanța a avut în vedere piesele dosarului, precum și poziția procesuală a acestuia. Sincer, salut decizia Curții de Apel Timișoara.”, a declarat avocatul Cosmin Bolosin pentru Express de Banat.\n\nTribunalul Caraș-Severin îl găsise vinovat pe inculpatul Covaschi pentru săvârşirea infracţiunilor de trafic de droguri de risc și deţinere de droguri de mare risc, fără drept, pentru consum propriu, în stare de recidivă postexecutorie, și îi aplicase o pedeapsă de 5 ani și jumătate închisoare. Curtea de Apel Timișoara i-a admis însă apelul și i-a redus pedeapsa la 3 ani și 2 luni.\n\nDIICOT descoperise în noiembrie, anul trecut, în bucătăria și pivnița gospodăriei din Băuțar 63 de pachete ce conțineau muguri de cannabis, iar alte 15 în dormitorul folosit de Răzvan Covaschi. Tot în dormitor au fost descoperite comprimate ecstasy și ceva cocaină.\n\nÎn prima seră din spatele casei, s-a găsit cannabis pus la uscat. Din alte trei sere au fost recoltate 120 de plante de cannabis. În total, aproape 720 kg fragmente vegetale de cannabis!\n\nRăzvan Covaschi și-a justificat activitatea infracțională în fața procurorului DIICOT susținând că se află într-un impas financiar, fiind împrumutat la mai multe persoane cărora nu are cum să le restituie sumele de bani respective. Despre pastilele de ecstasy și cocaină descoperite în dormitorul său a mărturisit că erau pentru consum propriu.\n\n5 ani și 6 luni închisoare pentru 720 de kg de cannabis din serele de la Băuțar!\n\nDrogurile provenite din serele de la Băuțar, vândute de 3 ori sub prețul pieței!",
        "label": "Banat"
    },
    {
        "title": "Dominic Fritz, despre victoria Maiei Sandu: A învins Rusia",
        "text": "Dominic Fritz, primarul Timișoarei, susține că în urma victoriei Maiei Sandu la alegerile prezidențiale din Moldova, Rusia a fost învinsă.\n\nDominic Fritz este bucuros pentru faptul că Maia Sandu a reușit să câștige cel de-al doilea mandat de președinte al Republicii Moldova, în urma alegerilor de duminică.\n\n„Victorie pentru Maia, victorie pentru Europa! Femeia asta a învins Rusia. Este o încurajare extraordinară pentru toți cei care cred că da, binele poate învinge atunci când ne mobilizăm. Un rezultat istoric pentru Republica Moldova, pentru România și întreagă Europa. Felicitări moldoveni, felicitări Maia Sandu”, a afirmat primarul Timișoarei.\n\nLa secția deschisă la Liceul „Ion Vidu” din Timișoara au votat, duminică, peste 2.000 de cetățeni din Republica Moldova, iar 93% dintre aceștia au pus ștampila pe Maia Sandu.",
        "label": "Banat"
    },
    {
        "title": "Romeo Dunca dă frâu liber ambițiilor politice după demisia de la Consiliul județean",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Parchetul European din Timișoara, arestări într-un dosar de fraudă",
        "text": "Parchetul European din Timișoara a arestat trei suspecți, inclusiv doi funcționari publici, într-o anchetă privind o schemă criminală prin care s-au obținut 2,2 milioane de euro din fonduri UE pentru pășuni.\n\nUna dintre persoanele reținute este un crescător de oi, Dumitru Andreşoi, care deține o mare moșie în România. Potrivit anchetei, el a pus bazele unei scheme penale pentru a obține subvenții UE pentru pășuni neeligibile pentru fonduri, folosind funcționari publici ai agenției de plăți din România pentru a facilita procesul.\n\n„Pe baza probelor, în perioada 2018 – 2023, crescătorul de oi s-a folosit de angajați pentru a identifica pășuni pe care nu le deținea și pentru a le închiria pe numele părinților săi și al unei societăți comerciale controlată de acesta, pentru a obține în mod fraudulos fonduri UE. Se înțelege că funcționarii publici din cadrul Agenției Române de Plăți și Intervenție în Agricultură (APIA) – Centrul Județean Hunedoara s-au consimțit în schemă. Potrivit anchetei, crescătorul de ovine a depus cereri de subvenții cu privire la terenuri pe care nu le deținea, sau a solicitat sprijin pe suprafețe mai mari decât cele depuse. În plus, acesta ar fi depus cereri pentru suprafețe împădurite care nu sunt eligibile pentru sprijin, apelând la ajutorul unor funcționari publici de la APIA”, aflăm de la Parchetul European.\n\nSuspectul a obținut aproximativ 2,2 milioane de euro din fonduri agricole UE. O cerere suplimentară de aproximativ 1,6 milioane de euro a fost depusă la APIA, dar fondurile nu au fost plătite, datorită anchetei în timp util a EPPO.\n\nProcurorul delegat european care se ocupă de anchetă a dispus reținerea celor trei suspecți pentru 24 de ore, urmând să solicite arestarea preventivă a acestora. În plus, încă opt persoane au fost puse sub acuzare, inclusiv alți cinci funcționari publici. Pentru a compensa prejudiciul adus bugetului UE, a fost emis un ordin de înghețare.",
        "label": "Banat"
    },
    {
        "title": "Cultura, casa Primăriei Reșița?",
        "text": "Ioan Popa reafirmă interesul primăriei pentru achiziția clădirii casei de cultură. Pe viitor, Popa vrea ca acolo să funcționeze Primăria Reșița.\n\nDe mai mult timp, primarul are în vedere reabilitarea și modernizarea sălii de spectacole cu 700 de locuri și, în restul clădirii, să fie mutată Primăria Reșița. „În total, clădirea casei de cultură se întinde pe 10.000 mp construiți. În viitor, în partea din afara sălii de spectacole, va putea funcționa Primăria Reșița. Asta înseamnă să aducem într-un singur loc birourile din centrul orașului, pe cele de la Blocul 800 și de la impozite și taxe precum și pe cele din zona Muncitoresc. În felul acesta, aducem întreaga instituție într-o singură locație. Casa de cultură cred că va fi un loc foarte potrivit pentru asta”, a spus Ioan Popa la Express live.\n\nPopa a arătat interesul Primăriei Reșița de a achiziționa clădirea încă de când aceasta a fost scoasă la licitație. La momentul respectiv, lichidatorul UCM Reșița, proprietarul clădirii, a fixat prețul de vânzare la peste 5,5 milioane de euro. Sumă mult prea mare în opinia primarului Reșiței, care a decis să aștepte ca imobilul să fie relicitat și prețul să scadă până la o valoare convenabilă. Mai demult, clădirea fostului institut de proiectări de pe Calea Caransebeșului, comparabilă ca suprafață cu cea a casei de cultură, a fost achiziționată de primărie cu 1,2 milioane de euro. Cam acesta este prețul maxim pe care Ioan Popa îl consideră potrivit și pentru clădirea casei de cultură.\n\nPână la începutul acestui an, prețul de vânzare scăzuse până la 1,5 milioane însă Ioan Popa a decis să mai aștepte. Asta deoarece, după achiziția clădirii, marea problemă va fi acoperirea sumei necesară investițiilor de care aceasta are nevoie. În estimarea primarului, vor fi necesari în jur de cinci milioane de euro. În perioada următoare, primăria va demara lucrările la parcarea din fața casei de cultură, intervenție pentru care a fost necesar avizul Direcției pentru Cultură Caraș-Severin. Aceste lucrări vin după ce au fost modernizate atât aleea de legătură care vine dinspre Palatul Cultural cât și parcarea din zona Străzii Libertății. În curând va intra în modernizare și zona din fața unei clădiri care însă… trebuie să mai aștepte.",
        "label": "Banat"
    },
    {
        "title": "Miclău și-ar fi dorit mai mult pentru Herculane! Îi lasă lui Orza 13 proiecte de implementat!",
        "text": "Orașul Băile Herculane are, începând de astăzi, un nou primar. Liberalul Cristian Miclău îi lasă locul social-democratului Gheorghe Orza.\n\nLa despărțirea de fotoliul de edil-șef, Cristian Miclău a recunoscut cu sinceritate că a realizat mai puțin decât și-a propus și că în stațiunea veche de peste 2.000 de ani, cândva perla turismului balnear, mai e mult, foarte mult de lucru.\n\n„Totul are un început și un sfârșit, viața nu începe și nu se termină cu o funcție. Au fost poate cei mai grei 8 ani din viața mea, dar și cei mai frumoși. Poate vremurile, poate timpul nu au fost blânde cu mine şi cu echipa mea, poate aşteptările dumneavoastră, la fel ca şi ale mele, erau mai mari de la aceşti 8 ani pe care i-am încheiat. Dar vă spun cu mâna pe inimă, că am lucrat zi de zi, cu pasiune și dăruire alături de echipa mea, pentru ca oraşul nostru să progreseze. Îi doresc succes noului primar Gheorghe Orza și echipei din Primărie și sper să continue proiectele care sunt în implementare. Pentru mine, a fost o onoare să fiu primarul dumneavoastră timp de 8 ani.”, le-a transmis Cristian Miclău cetățenilor din Herculane.\n\nProiectele pe care Miclău spune că ar vrea să le vadă implementate de Orza ar fi: transport public local cu autobuze electrice și digitalizarea acestuia, amenajarea unei piste de biciclete pe ruta Mehadia – Băile Herculane, dotarea cu mobilier, materiale didactice și echipamente IT a Grădiniței cu program prelungit și a sălii de sport a Liceului Hercules, reabilitarea școlii cu clasele I-IV Pecinișca, amplasarea stațiilor de reîncărcare pentru automobile electrice, modernizarea străzilor din oraș, reabilitarea podului de la gară și a Podului de Fontă, consolidarea, restaurarea și amenajarea Casei de Cultură – Vila Elisabeta, a cinematografului și, poate cel mai important, înființarea serviciului de Distribuție a gazelor naturale, cu rețele inteligente.",
        "label": "Banat"
    },
    {
        "title": "Deputatul Hurduzeu, favorizat de prim-procurorul Isac, ipoteza-șoc a președintelui Dunca!",
        "text": "Romeo Dunca lansează noi acuzații deosebit de grave la adresa unui magistrat! De data asta este vorba despre prim-procurorul Parchetului de pe lângă Tribunalul Caraș-Severin!\n\nPreședintele Consiliului Județean Caraș-Severin se angrenează într-un nou atac asupra justiției, nepermis poate având în vedere calitatea sa oficială, suspectând că Silviu Hurduzeu ar fi fost ajutat să scape de orice răspundere în dosarul prejudiciului nerecuperat de la cei care au prăduit azilul din Reșița cu mai bine de un deceniu în urmă.\n\n„Prim-procurorul Otilia Isac, unsă pe funcție în cine știe ce conjunctură, favorizează din neștiință sau complicitate, dictate probabil de obligații de puțini știute, pe fostul președinte de CJ și întârzie cu doi ani trimiterea unei spețe simple și clare ca și competență, clasând un dosar în mod nelegal, nefiind de competența acestui parchet pe care în mod părtinitor îl conduce!”, a scris Romeo Dunca pe pagina sa de Facebook. Și ca să pună punct oricăror comentarii, adaugă: „Îmi asum tot ce am spus!”\n\nAfirmații grave, care vin de la vârful celei mai importante instituții publice din județ, ce trebuie demonstrate cu probe indubitabile, nu cu astfel de susțineri: „Președintele PSD CS declară cu nonșalanță că nu era treaba lui să readucă în bugetul județului 550.000 euro asupra cărora, bani și bunuri, procuratura pune și sechestru la dispoziția ordonatorului principal de credite. Dar a cui treabă o fi fost? Când cineva îți fură din casă o fi grija vecinului să recupereze paguba?”\n\nRomeo Dunca nu e la primul atac asupra unor magistrați din Caraș-Severin, cu judecătorul Rustin Ciasc judecându-se chiar. Acuzații poate și mai grave i-a adus însă prim-procurorului DIICOT Caraș-Severin, Carmen Vrânceanu.",
        "label": "Banat"
    },
    {
        "title": "Rata inflației crește impozitele! Primăria Lugoj vrea totuşi reducerea unor taxe locale",
        "text": "Administrația lugojeană a anunțat deschiderea procedurii de transparenţă decizională a procesului de elaborare a proiectului de hotărâre privind aprobarea impozitelor și taxelor pentru anul 2025.\n\nPentru a veni în sprijinul lugojenilor, Călin Dobra, primarul municipiului de pe Timiș, a propus mai multe modificări.\n\nÎn cazul impozitului pe clădiri nerezidențiale deținute de persoane fizice, cota de impozitare să se reducă de la 1,3% la 1%, să se elimine cota adițională de 50% la terenul încadrat în altă categorie decât curți-construcții, celelalte taxe și impozite indexate cu indicele inflației de 10,4% (conform legislației în vigoare), iar persoanele cu certificat de revoluționar beneficiază de scutire de impozit la casă, mașină, terenuri.\n\n„Acest demers subliniază angajamentul nostru de a rămâne aproape de comunitate și de a răspunde nevoilor acesteia”, a declarat Călin Dobra.\n\nPentru clădirile rezidențiale și clădirile-anexă, aflate în proprietatea persoanelor fizice, taxa pe clădiri se calculează prin aplicarea unei cote cuprinse între 0,08%-0,2%, asupra valorii impozabile a imobilului.\n\nPentru plata cu anticipație a impozitului pe clădiri datorat de persoanele fizice și juridice, pentru întregul an, până la data de 31 martie a anului 2025, se acorda 0 bonificație de 10%.\n\nÎn ceea ce privește traficul greu modificarea taxelor, cât și referitoare la modul în care se vor achita aceste taxe vor fi săptămânale, care reprezintă cuantumul taxei zilnice, achitată pentru cinci zile lucrătoare, redus cu 20%, și lunare, care reprezintă cuantumul taxei zilnice, achitată pentru 22 zile lucrătoare, redus cu 30%.\n\nTaxa autorizației de trafic greu între 3,5-7,5 tone va fi de 65 lei/zi, 260 lei/săptămână, 1.000 lei/lună, pentru cele între 7,5-16 tone de 130 lei/zi, 520 lei/ săptămână, 2.000 lei/lună, iar pentru cele de peste 16 tone de 198 lei/zi, 790 lei/ săptămână, 3,050 lei/lună.\n\nÎn cazul mijloacelor de transport hibride, impozitul se reduce cu 60%.\n\nIndexarea impozitelor și taxelor locale este reglementată prin art. 491 din Legea nr.227/2015 privind Codul fiscal, cu modificările și completările ulterioare: Art. 491(1) – în cazul oricărui impozit sau oricărei taxe locale, care constă într-o anumită sumă în lei sau care este stabilită pe baza unei anumite sume în lei, sumele respective se indexează anual, până la data de 30 aprilie, de către Consiliile Locale, ținând cont de rata inflației pentru anul fiscal anterior, comunicata pe site-urile oficiale ale Ministerului Finanțelor Publice și Ministerului Dezvoltării Regionale și Administrației Publice.\n\nÎn afara creșterilor impuse prin lege, Consiliile Locale pot majora impozitele și taxele locale în funcție de criterii economice, sociale, geografice, urbanistice, precum și de necesitățile bugetare locale, cu excepția taxelor prevăzute la art. 494 alin. (10) lit. b).",
        "label": "Banat"
    },
    {
        "title": "Reșița, parte a rețelei globale UNESCO – orașe care învață",
        "text": "Primăria Reșița a găzduit marți un amplu eveniment despre inovație și colaborare în orașele UNESCO, rețea globală la care municipiul a aderat în 2022.\n\nReșița, primul oraș din România care a aderat, în urmă cu doi ani, la „UNESCO Global Network of Learning Cities”/„Rețeaua globală UNESCO a orașelor care învață”, a găzduit, astăzi, evenimentul „Colaborare și inovație în orașele UNESCO Learning Cities din România”, la care au participat reprezentanți ai Comisiei Naționale a României (CNR) UNESCO și reprezentați ai orașelor din România care s-au alăturat în 2023 acestei rețele, respectiv Cugir și Galați.\n\nTema discuțiilor a pornit de la ideea de oraș care învață. În opinia secretarului general al Comisiei Naționale a României pentru UNESCO, Madlen Șerban, orașele care învață sunt acelea care au înțeles, și înțeleg, colaborarea multiplelor instituții și colaborarea cu oamenii locului. „Nu credem că un oraș se poate dezvolta fără participarea oamenilor și fără angajarea instituțiilor. Din această cauză, modelul colaborării universităților cu unitățile de învățământ sperăm să devină cât de curând o practică obișnuită, și credem că, aici, (la Reșița n.r.) este o demonstrație că acest lucru se întâmplă”, a subliniat Madlen Șerban.\n\nIoan Popa a povestit, la rândul său, că primul lucru pe care l-a făcut când a intrat în administrația publică a fost să se documenteze temeinic, iar printre recomandările primite s-au numărat cărțile „Orașul fericit” și „Orașe pentru oameni”. Edilul susține că cele două volume l-au inspirat, ulterior, în proiectele de dezvoltare ale Reșiței.\n\n„În «Orașul fericit», am identificat expresiile «dezvoltare intensivă» și «dezvoltare extensivă». Se preferă în orașe dezvoltare intensivă, pentru că ai toate resursele acolo, utilități, apă, canal, tot ce trebuie, și nu se merge pe dezvoltare extensivă, adică să ieși din intravilan, de exemplu, pentru că îți generează costuri mari, cum se întâmplă în toate orașele care s-au dezvoltat în exterior. Și atunci am spus, ok, noi avem foarte mult brownfield la Reșița, adică foarte multă zonă abandonată, așa că am cumpărat peste 60 de hectare de teren de la cele două fabrici mari, printre care și hala Minda, neștiind la vremea respectivă ce să fac cu ea. Mai târziu, în urma unei vizite în afara țării, am văzut un exemplu similar cu ceea ce ne dorim noi astăzi să facem la Minda (reconversia halei din obiectiv industrial în unul de cultură n.r.). Ceea ce vreau să vă spun este că am învățat de la «Orașul fericit» ce înseamnă dezvoltarea în interiorul orașului, iar mai departe achiziții, și, tot așa, mergi mână în mână, pas cu pas, până ajungi la un obiectiv relevant, iar acum, cu ajutorul fondurilor europene, transformăm această idee și într-un lucru interesant pentru comunitate, într-un centru de excelență pentru cultură, într-o colaborare între mai multe zone instituționale, căci la Reșița avem școala duală, avem un campus universitar dual în construcție, unde este implicată și universitatea Babeș Bolyai, și sperăm să generăm prin acest exemplu un exemplu de bune practici care poate fi preluat și de alții”, a spus primarul Reșiței.\n\nÎn cadrul dezbaterilor a luat cuvântul și Sorin Maxim, directorul general al Agenției pentru Dezvoltare Regională Vest, care a punctat implicarea administrației locale reșițene în atragerea de fonduri europene, pe de-o parte, și învățarea constantă a acesteia, pe de altă parte.\n\n„Reșița a învățat foarte mult în ultimii ani, începând cu momentul în care România a devenit membră a UE, în 2007. Sunt foarte multe proiecte care s-au derulat. Ca să poți oferi tinerilor și oamenilor o șansă, trebuie să le oferi calitatea vieții, fie că înseamnă educație, reparația tuturor liceelor și școlilor, fie că înseamnă sănătate, spațiu urban, fie că discutăm de mijloace de transport sau de orice altceva. Deci, toate aceste lucruri contribuie la un deziderat pe care l-a asumat administrația locală, în special primăria, și noi întotdeauna am fost un liant și un translator de cunoaștere, evident și de finanțări, pentru că și acestea sunt importante. Dar e important să poți să înveți lucruri care deja au fost puse în practică undeva și poți să le folosești foarte repede, mai ales că Reșița e un oraș cu un patrimoniu industrial imens, care din punctul meu de vedere încă nu a fost pus în valoare suficient, nici 5% să spunem , sunt multe modele care au devenit chiar patrimoniu UNESCO cu astfel de locații, cum ar fi în zona Essen în Germania, unde chiar am fost de curând, și sperăm că toate acestea, ușor, ușor, se vor constitui într-un concept integrat al orașului, și, de ce nu, al întregii zone cu care să putem să revenim la o reindustrializare a orașului și, bineînțeles, o stabilizare a populației aici în zonă”, a spus Maxim.\n\nÎn cadrul întâlnirii de astăzi au mai luat cuvântul: Valentin Savu, director general al Oficiului de Film și Investiții Culturale, Gabriela Gabor, expert subcomisia Educație CNR pentru UNESCO, Marius Bostan, fondator RePatriot, Cristian Litan, prorector al Univeristății Babeș Bolyai din Cluj-Napoca, precum și Adrian Teban – primarul municipiului Cugir și Claudiu Zlataru, din partea Primăriei Galați.",
        "label": "Banat"
    },
    {
        "title": "PAMFLETUL ZILEI. HURDUZEU: CE BINE-MI PARE CA AI LUAT TEAPA, ROMEO!",
        "text": "Balet politic în trei acte: cum să-ți schimbi principiile mai repede decât cămașa Un spectacol tragicomic semnat de „artiștii” politici ai dreptei Într-o zi istorică pentru politica românească (sau cel puțin așa credeau unii), un fost președinte de Consiliu Județean și-a luat zborul din cuibul liberal, atras de mirajul „Forței” – nu cea din Star Wars, ci una mai modestă, numită „Forța Dreptei”. Motivul? Aparent, un politician cu un rating de 2% i-a promis luna de pe cer. Sau cel puțin un loc călduț în galaxia politică. Dar stați! Că povestea devine și mai savuroasă! „Marele lider de dreapta” – să-i spunem „Candidatul 2%” pentru economie de spațiu – și-a dat seama că matematica elementară nu e punctul său forte. Aparent, 2% nu e suficient pentru a ajunge la Cotroceni. Ce surpriză! După ce a „garantat” succesiv pentru Ciucă, a făcut ochi dulci lui Simion, și s-a jurat credință eternă „Premierului pandemie”, eroul nostru se trezește acum în brațele USR-ului. E ca un fel de speed-dating politic, doar că mai rapid și mai penibil. 5,47% în Caraș-Severin + 8,2% la nivel național = Tot mai puțin decât e nevoie pentru a fi relevant Când faci atâtea tumbe încât și gimnaștii olimpici își pierd numărul, poate e momentul să realizezi că principiile sunt ca parașuta – dacă nu le ai când îți trebuie, s-ar putea să te doară aterizarea. *P.S. Pentru cei care încă nu și-au dat seama: când politicienii de dreapta fac mai multe piruete decât o balerină la Lacul Lebedelor, poate că PSD-ul începe să pară stabil. Ironic, nu-i așa?* Notă: Orice asemănare cu realitatea politică actuală nu este deloc întâmplătoare. Ba chiar e dureros de exactă. Dreapta Unită în tumbe și abandonuri – o comedie electorală în trei acte Ce să vezi, oameni buni, în teatrul absurdului politic, unde un fost președinte de CJ își schimba partidul mai des decât șoferii își schimbă cauciucurile de iarnă, Romeo Dunca primește o lecție pe cinste! Silviu Hurduzeu, liderul PSD Caraș-Severin, și-a pus pantofii sarcastici și a urcat pe scenă pentru un recital de umor politic. Ținta principală? „Marele lider de dreapta” Ludovic Orban, căruia Hurduzeu i-a făcut cadou un nou titlu: „Candidatul 2%”. Hai că-i bună, domnule președinte PSD! Să nu uităm, 2% e și procentul la care scade respectul alegătorilor pentru un politician care se crede vedetă. Dar stați, că spectacolul abia începe! Ludovic Orban, cel care visa la Cotroceni cu o forță politică demnă de un scaun pliant, a decis să coboare cortina înainte ca piesa să se termine. Și nu doar că s-a retras, dar, într-un gest suprem de altruism politic, a anunțat că o susține pe Elena Lasconi de la USR. Ei, aici intrăm într-o comedie romantică – dreapta sprijină dreapta, dar totul pare mai degrabă un „match” de pe Tinder politic, unde swipe-ul e la stânga. „Vai, ce chin şi jale!” exclamă Hurduzeu, cu un oftat teatral demn de un Oscar. „Cum să nu-ți smulgi părul din cap când vezi cum elitele de dreapta fac tumbe, de parcă sunt într-un concurs de gimnastică?” Și, desigur, Romeo Dunca nu scapă de ironiile fine. De la „Premierul pandemie” la Nicolae Ciucă, omul garant pentru „orice și oricine”, liderul PSD Caraș-Severin face inventarul unui parcurs politic de-a dreptul carusel. Hurduzeu își scoate din buzunar marele as: o statistică dureroasă pentru cei din Forța Dreptei și aliații lor de conjunctură. 5,47% în Caraș-Severin, 8,2% la nivel național – mai puțin decât rating-ul unui episod dintr-o telenovelă românească. Și, cu un zâmbet ironic, concluzionează că PSD este „singurul partid echilibrat și serios din România”. Serios? Știm cu toții ce înseamnă „serios” în politica românească – adică să râzi, dar să te prefaci că nu. Așadar, domnilor din Forța Dreptei, USR, PNL și alte combinații cu iz de dreapta, să știți că publicul vă urmărește cu popcorn-ul pregătit. Iar Hurduzeu, maestru de ceremonii, vă dă replica: „Pe scena asta, noi suntem actorii principali, voi sunteți doar figurație!” Bravo, domnule Hurduzeu, aplauze pentru spectacol! Totuși, nu uitați să lăsați biletele la intrare – la preț de 2%, evident.",
        "label": "Banat"
    },
    {
        "title": "Accident grav pe DN 6: coliziune între două ansambluri de vehicule de mare tonaj în apropiere de Armeniș",
        "text": "Noroc în ghinion: fără victime grave",
        "label": "Banat"
    },
    {
        "title": "ROMEO DUNCA MERGE LA STRSSBOURG CA SA VADA CUM TREBUIE SA ARATE UN SPITAL!",
        "text": "Din dorința unui sistem medical civilizat atât pentru cadrele medicale, cât și pentru pacienți, președintele Consiliului Județean Caraș-Severin, Romeo Dunca, împreună cu senatorul Marcel Vela și primarul municipiului Reșița, Ioan Popa, însoțiți de echipa de arhitecți și proiectanți, câștigători ai licitației pentru realizarea Proiectului Tehnic al viitorului spital județean din Reșița și la invitația medicului român șef anestezist din Strasbourg, a efectuat o vizită scurtă, dar foarte utilă la Spitalul Rhena Clinic din Strasbourg-Franța, spital care a fost construit în urmă cu 3 ani din fonduri private și care este dotat cu aparatură modernă de ultimă generație.\n\n”Vizita, programată încă din luna noiembrie, la Strasbourg-Franța, a fost pentru a ne documenta și pentru a găsi răspunsuri mai multor întrebări despre ce înseamnă un spital modern, un exemplu de bune practici care au ca rezultat servicii de sănătate la standarde, cât și obținerea de profit de către un spital construit pentru pacienți și nevoile lor.\n\nÎn următoarea perioadă vom face o altă vizită de lucru cu același scop care va avea loc în Finlanda, unde ne vom întâlni cu un grup finlandez care a construit 10 spitale. Noi vom vizita doar unul și anume, pe cel care are dimensiunea celui cuprins în masterplan-ul nostru.",
        "label": "Banat"
    },
    {
        "title": "RESITA. NELU POPA ISI DA SI CAMASA PENTRU CSM RESITA!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Romeo Dunca de astăzi preşedintele Consiliului Județean Caraş-Severin.",
        "text": "Romeo Dunca a preluat astăzi oficial mandatul de preşedinte al Consiliului Județean Caraş-Severin.\n\nCeremonia de învestire a fost ,,supravegheata” prin videoconferinţă de către Preşedintele Liberalilor Marcel Vela, alături de Romeo Dunca au fost învestiţi şi consilierii judeţeni.\n\nConsiliul Judeţean Caraş-Severin are începând de astăzi în mod oficial o nouă conducere. Romeo Dunca și consilierii judeţeni aleşi în urma scrutinului din septembrie au fost învestiți astăzi pe funcții, în cadrul unei ceremonii la care au participat ministrul de Interne, Marcel Vela (în sistem videoconferință), prefectul județului Cristian Gâfu și primarul Reșiței, Ioan Popa.Romeo Dunca îl ,,schimbă pe Sorin Frunzăverde” sala de şedinţa a Consiliului Judeţean poartă numele fostului preşedinte, Romeo Dunca vrea schimbarea numelui în ,,Eftimie Murgu”. „Intenția mea este să schimbăm numele acestei săli și să punem numele cuiva din popor care a lăsat ceva bun”, a spus astăzi noul președinte al Consiliului Județean.\n\nMarcel Vela:„Este un moment istoric având în vedere șansa pe care o avem ca România să fie guvernată în prezent de către Partidul Național Liberal şi după toate estimările și previziunile sociologilor și analiștilor, pe sondaje și pe evaluări politice, și în următorii patru ani. În acest context în care județul Caraș-Severin are în acest for important, CJ, reprezentanți de seamă, oameni de calibru, oameni care doresc binele județului, împreună cu primarii aleși, împreună și cu primarii și consilierii județeni din alte partide, cu toții trebuie să punem umărul la redefinirea județului, la catalogarea lui ca un județ de frunte, un județ emblemă, un județ care face cinste României. În ultimii 30 de ani, județul Caraș-Severin întotdeauna a fost la coada clasamentului la lucrurile bune și fruntaș la lucrurile proaste. Romeo Dunca, ca președinte al Consiliului Județean, este garanția că următorii patru ani vor fi de bun august pentru Banatul de Munte”.",
        "label": "Banat"
    },
    {
        "title": "Adolescent rănit de un șofer băut; în Sânnicolau Mare",
        "text": "Un adolescent a fost rănit de un șofer ce consumase alcool în Sânnicolau Mare. Polițiștii au aflat despre incident după ce băiatul a ajuns la spital și un medic i-a anunțat.\n\n\n\nAccidentul a avut loc într-o parcare din oraș. Băiatul se afla în spatele mașinii, iar conducătorul auto a dat cu spatele și l-a lovit.\n\n„În data de 18.10. a.c., în jurul orei 05:00, în urma unui apel 112, polițiștii au fost sesizați de un medic din cadrul Spitalului din Sânnicolau Mare, despre faptul că un minor în vârstă de 17 ani ar fi fost victima unui accident rutier. În urma verificărilor efectuate, a fost identificat șoferul autoturismului, un bărbat în vârstă de 42 de ani, care efectua manevra de mers înapoi într-o parcare și ar fi surprins și accidentat minorul care se afla în spatele autovehiculului”, a transmis IPJ Timiș.\n\nConducătorul auto a fost testat cu aparatul etilotest, rezultatul fiind pozitiv și indicând o alcoolemie în valoare de 0,58 mg/l. În cauză, a fost întocmit dosar penal pentru vătămare corporală din culpă, părăsirea locului accidentului și conducere sub influența alcoolului.",
        "label": "Banat"
    },
    {
        "title": "Femeie agresată în Poșta Mare din Timișoara",
        "text": "O angajată a Poștei Române Timișoara a fost agresată de juristul instituției. Femeia a făcut sesizare la Poliție, care va stabili cum s-a desfășurat incidentul.\n\nDin informațiile noastre, femeia este poștaș și s-a certat cu juristul. Acesta a luat o sticlă și a rănit-o în picior. Urmează ca ambii să dea declarații în fața anchetatorilor.\n\n„La data de 25.10.2024, polițiștii Secției 1 Urbane au fost sesizați de către o femeie în vârstă de 48 de ani cu privire la faptul că în urma unor neînțelegeri ar fi fost agresată de către un bărbat în timp ce se aflau într-un birou al instituției în care aceștia își desfășoară activitatea”, a transmis IPJ Timiș.\n\nPolițiștii au deschis dosar pentru lovirea sau alte violențe și continuă verificările pentru stabilirea întregii situații de fapt și dispunerea măsurilor legale care se impun.",
        "label": "Banat"
    },
    {
        "title": "CARANSEBES.MARIUS ISAC-CAMPANIE ELECTORALA FURIBUNDA!",
        "text": "Toate drumurile duc la Caransebeș: Marius Isac își începe campania electorală cu o declarație de loialitate față de orașul natal",
        "label": "Banat"
    },
    {
        "title": "Constantin Schinteie, viceprimar la Moldova Nouă",
        "text": "Reprezentantul PSD a fost ales viceprimar la Moldova Nouă în cadrul ședinței extraordinare de consiliu local de astăzi.\n\nConstantin Schinteie a fost ales viceprimar cu 12 voturi pentru și cinci voturi împotrivă, fiind singurul propus pentru a ocupa această funcție. „Le mulțumesc colegilor mei pentru încrederea acordată. În perioada următoare, mă voi pune la curent cu toate problemele comunității pentru a sprijini orașul”, a spus noul viceprimar imediat după ce a fost ales (foto: dreapta).\n\nLa Moldova Nouă, administrația locală cuprinde opt consilieri PSD, patru PNL, doi din partea USR, câte unul din partea Partidului Verde și AUR, respectiv un independent. În opinia noului primar, Adrian Torma, momentul este unul important pentru orașul care astfel primește o mare șansă. Dorința sa este ca noua administrație locală să fie campioană la depunerea de proiecte pentru dezvoltarea orașului.",
        "label": "Banat"
    },
    {
        "title": "RESITA-SPITALUL JUDETEAN DE URGENTA SE MODERNIZEAZA!",
        "text": "Două loturi de echipamente medicale au fost recepționate astăzi, 04 mai 2023, în cadrul proiectului “Extinderea/dotarea infrastructurii UPU din cadrul Spitalului Județean de Urgență Reșița”.\n\nLista investiţiilor la Spitalul Județean de Urgenţa Reșița a fost completată cu echipamente performante, în valoare de 399.301,43 lei și cuprinde: 1 lampă bactericidă, 1 lampă examinare mobilă, 7 paturi brancard hidraulic radiotransparente, 3 trolii medicație și un ecograf portabil multidisciplinar.\n\nValoarea totală a proiectului este de 11.482.291,56 lei și include lucrările de extindere și modernizare aflate în curs de execuție la Spitalul Județean de Urgență Reșița, achiziția de aparatură medicală și mobilier pentru spațiul unității de primiri urgențe în vederea creșterii calității actului medical, respectarea circuitelor medicale, amenajarea spațiului pentru efectuarea corectă a triajului bolnavilor, precum și scăderea timpului de așteptare și reducerea la maximum a timpilor de intervenție specializată.",
        "label": "Banat"
    },
    {
        "title": "La Consiliul Judeţean, eterna Mărie. Mama ei de pălărie!",
        "text": "Îmi sacrific ziua liberă de astăzi să mă duc să asist la modul democratic în care actuala conducere a PSD va fi alocat banii de pe TVA şi de pe impozitul de venituri UAT-urilor din judeţ. Nu mă înjuraţi, vă spun şi cum şi ce e cu UAT-urile astea. Nu sunt altceva decât primăriile din judeţ. Numai că, la modul birocratic şi, se presupune domnesc, le spune UAT. Adică, unităţi administrativ teritoriale. Că primării, bag seama, era prea simplu.\n\n Se începe şedinţa. Liberalii miros ceva putred în mapa de şedinţă şi cer rediscutarea punctului de pe ordinea de zi prin care se împărţeau banii. Clar că PSD, cu vânt puternic la pupa, ca urmare a măcelului electoral de duminica trecută, nu acceptă. Liberalii ies din sală. Şedinţa continuă, cu mici fente democratice. Domnul preşedinte Silviu Hurduzeu explică repartizarea banilor pe bază de adrese ale primăriilor din judeţ. Spune ceva şi de proiecte dar, uită că este caransebeşean şi alocă un mizilic de 50.000 lei urbei natale. În timp ce, la Oţelu Roşu, condus de primar PSD, se duc mai bine de o sută de mii. Recunosc că sunt subiectiv, caransebeşean fiind, dar parcă domnul preşedinte a cam făcut-o de oaie cu rectificarea asta. Ioan Popa, primarul Reşiţei, care trage după ţepele pesedistului primar Stepanescu, primeşte tot 50.000. De râsul curcilor. Vorba unui funcţionar al Consiliului Judeţean, care îmi spunea pe holul instituţiei (de aici şi titlul): Dan, mi-e scârbă. Acum cinci ani, ăştialalţi au plecat din şedinţă, tot pentru că au dat bani numai la ai lor. Eu, ce să fac? Semnez!\n\n Hurduzeu aduce aminte de arieratele UAT-urilor sau primăriilor, să ne intre bine în cap că e acelaşi lucru. Doctorul Purea, consilier judeţean, se simte obligat să intervină şi lucrează la formă. Spune că nu-i place formularea domnului preşedinte, aceea legată de arierat, pentru că în termeni medicali, arierat este similar cu descreierat. Mă rog, dacă tot am ajuns la PMP, vicele Popovici (fără u în coadă!) propune un amendament prin care îi transferă primarului coleg de partid de la Bocşa câteva zeci de milioane de lei, luate de la trei UAT-uri din judeţ. Una mi-a atras atenţia, cinci mii de la Fîrliug. Aprobat in corpore de pesedişti, cu toate că luau de la primarul lor pentru primarul lui.\n\n Oricum, o şedinţă frumoasă şi onorată de deputatul Mocioalcă şi de senatorul Chisăliţă. Am rămas cu o nedumerire, totuşi. De ce, domnul deputat Ion Mocioalcă apare la şedinţele de CJ însoţit obligatoriu de fostul primar al Bocşei, Mirel Pascu, şi de fostul pitar al lui Dan Diaconescu, fostul deputat Blănariu?\n\nSa auzim de bine!",
        "label": "Banat"
    },
    {
        "title": "Reșița are doi viceprimari dedicați: Daniel Călin și Mădălina Chiosa, pregătiți pentru un nou mandat",
        "text": "Primarul Ioan Popa va fi secondat în perioada 2024-2028 de o echipă bine pregătită și devotată municipiului Reșița, în care Daniel Călin și Mădălina Chiosa sunt aleși să ocupe funcțiile de viceprimari. Nominalizarea celor doi nu a surprins pe nimeni, fiind cunoscut deja că edilul îi apreciază și îi dorește alături pentru a continua proiectele importante începute în mandatul anterior. Daniel Călin: omul din spatele unor schimbări remarcabile în administrația locală Parcursul profesional al lui Daniel Călin este unul impresionant. După ce și-a început cariera ca profesor la Colegiul Economic „Banatul Montan” și apoi a făcut un salt curajos către mediul privat, Călin a lucrat la Monte Banato, unde s-a remarcat prin ambiție și muncă susținută. În scurt timp, a avansat, devenind manager pe lanțul de producție și distribuție, o funcție importantă într-o companie de renume deținută de grupul italian Colussi. Pasul către administrația publică a venit în 2018, când Ioan Popa, în calitate de primar, l-a invitat pe Dani să reorganizeze Direcția pentru Întreținerea și Repararea Patrimoniului, cunoscută ca „Secția” – o misiune pe care Călin a acceptat-o fără ezitare. Metodele de planificare și organizare pe care le-a implementat, inspirate din mediul privat, au transformat Secția într-un serviciu de primă clasă, capabil să execute lucrări de mare amploare pentru Reșița. După șase ani, această direcție este un exemplu de performanță în domeniul administrației locale, datorită dotărilor, profesionalismului și planificării. Devotamentul față de municipiul Reșița l-a făcut să accepte și provocarea campaniei electorale, fiind solicitat de primarul Ioan Popa să se alăture echipei de consilieri locali, pentru a le explica oamenilor rezultatele obținute în acești ani. Astăzi, ca viceprimar, Daniel Călin va colabora îndeaproape cu city managerul Claudiu Kiss pentru a implementa și monitoriza numeroasele proiecte aflate în derulare în oraș. Alături de Daniel Călin, Mădălina Chiosa, deja familiarizată cu poziția de viceprimar, își continuă mandatul în această funcție, cu un accent deosebit pe Direcția de Educație, precum și pe Direcția de Asistență Socială. Profesor de limbă franceză și română la Colegiul Economic al Banatului Montan și metodist la Casa Corpului Didactic din Caraș-Severin, Mădălina are o experiență îndelungată în domeniul educației și o formare academică solidă, atât în filologie, la Universitatea din Craiova, cât și în științe economice la Universitatea „Eftimie Murgu” din Reșița. Împreună, cei doi viceprimari, Mădălina Chiosa și Daniel Călin, formează o echipă echilibrată, aducând expertiza din domeniul educației, respectiv administrației și infrastructurii, pentru a sprijini și ghida dezvoltarea municipiului Reșița în anii următori. Cu o echipă stabilă și dedicată în fruntea Primăriei Reșița, comunitatea poate privi cu încredere spre un viitor plin de realizări. Ambii viceprimari și-au arătat deschiderea de a colabora cu toți actorii importanți din comunitate, în special cu cetățenii și organizațiile locale, pentru a răspunde nevoilor diverse ale orașului.",
        "label": "Banat"
    },
    {
        "title": "Acoperiș pentru blocul social din Mehadia",
        "text": "Primăria Mehadia a întins o mână de ajutor cetățenilor care locuiesc în blocul social din zona Maier și care la prima ploaie serioasă aveau locuințele inundate.\n\nAdministrația condusă de social-democratul Grigore Bardac a reușit să găsească fondurile necesare pentru realizarea acoperișului blocului social din zona Maier, unde sunt locuite 25 de garsoniere. Până astăzi, blocul nu a avut acoperiș, iar la ploi mai serioase oamenii erau nevoiți să stea cu găleți în mijlocul locuințelor.\n\n„Mă bucur nespus ca am reușit să facem aceste lucrări, astfel încât acești oameni să nu mai fie plouați în cap la fiecare ploaie și să stea cu ligheane prin camere. Avem niște chirii infime, de 50 de lei, aici locuind oameni care nu au alte case în proprietate și nu au unde să stea în condiții mai bune. Vom încerca pe viitor să găsim fonduri pentru modernizări interioare a locuințelor”, a declarat primarul comunei Mehadia.",
        "label": "Banat"
    },
    {
        "title": "Cămine din Complexul Studențesc Timișoara, în modernizare. Vor avea și panouri fotovoltaice",
        "text": "Începe modernizarea a două dintre căminele studențești ale Universității Politehnica Timișoara. Este un pas spre transformarea complexului în Campus Verde.\n\nUPT a lansat licitația pentru proiectarea și execuția lucrărilor de modernizare, reamenajare, reabilitare termică si energetică la camine 2C și 1C. Pe acoperișuri se vor monta panouri fotovoltaice.\n\n„Obiectivul principal al investiției îl reprezintă dezvoltarea sustenabilă și asigurarea unor condiții de cazare la standarde actuale în condițiile limitării consumului de energie prin măsuri de reabilitare termică și prin utilizarea de sisteme alternative de producere a energiei. Autoritatea contractantă intenționează ca la finalul implementării invetiției aceasta să ofere condiții de siguranță în exploatare, renovarea integrată a celor două cămine studențești în condiții de eficientizare energetică”, aflăm din caietul de sarcini.\n\nInvestiția se ridică la aproape 18 milioane de lei și banii provin, mare parte, din PNRR. La căminul C1 se va face o economie de energie de 552 MWh/an, ceea ce reprezintă o reducere a consumului cu 59,35%. La căminul C2 se vor economisei 480 MWh/an, adică 54,5% din consumul actual. Lucrările vor dura 12 luni. Firmele interesate pot depune oferte până în 21 noiembrie.\n\nModernizarea celor două cămine este parte a ideii de transformare a Complexului Studențesc din Timișoara în Campus Verde. Pe maii multe clădiri ale UPT se vor instala panouri fotovoltaice, la fel ca și pe cămine. Proiectul are o valoare de 1.8 milioane de euro și este finanțat de Ministerul Energiei.\n\n„Ideea unui campus al viitorului, inteligent și verde, a apărut încă înainte de intrarea în anul Capitalei Culturale Europene, când studenții Facultății de Arhitectură și Urbanism a UPT au venit cu o nouă viziune de dezvoltare a acestuia, în ton cu vremurile de azi. Proiectul de urbanism stabilește două direcții transversale fundamentale prin temele „smart” și „verde” necesare a fi aplicate fiecărei propuneri. Propunerile vizează intervenții de la nivelul întregului campus reunit, inclusiv zona căminelor” a declarat conf. univ. dr. ing. Florin Drăgan, rectorul Universității Politehnica Timișoara.\n\nÎn aceeași idee, lucrările de la tribuna Stadionului Știința se desfășoară într-un ritm susținut. Se construiește și o parcare etajată, care reprezintă o primă etapă în planul pe termen lung de transformare a campusului într-un spațiu complet pietonal și care să răspundă nevoilor actuale ale comunității.",
        "label": "Banat"
    },
    {
        "title": "BILANT COVID-19! 7439 cazuri noi de infectare cu COVID-19, în ultimele 24 de ore!!Timis 244 bolnavi!Caras-Severin 62!",
        "text": "Până astăzi, 8 decembrie, pe teritoriul României, au fost confirmate 524.675 de cazuri de persoane infectate cu noul coronavirus (COVID – 19). 416.797 de pacienți au fost declarați vindecați.În urma testelor efectuate la nivel național, față de ultima raportare, au fost înregistrate 7.439 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\nIn intervalul 07.12.2020 (10:00) – 08.12.2020 (10:00) au fost raportate 213 decese (119 bărbați și 94 femei), ale unor pacienți infectați cu noul coronavirus, internați în spitalele Alba, Arad, Argeș, Bacău, Bihor, Bistrița-Năsăud, Botoșani, Brăila, Brașov, Buzău, Călărași, Caraș-Severin, Cluj, Constanța, Dâmbovița, Dolj, Galați, Giurgiu, Gorj, Harghita, Hunedoara, Ialomița, Iași, Maramureș, Mehedinți, Mureș, Neamț, Olt, Prahova, Sălaj, Satu Mare, Sibiu, Suceava, Teleorman, Timiș, Tulcea, Vâlcea, Vrancea, Ilfov și Municipiul București.\n\nDintre acestea, 4 decese au fost înregistrate la categoria de vârstă 30-39 de ani, 6 decese la categoria de vârstă 40-49 de ani, 21 decese la categoria de vârstă 50-59 de ani, 51 decese la categoria de vârstă 60-69 ani, 63 decese la categoria de vârstă 70-79 ani și 68 decese la categoria de peste 80 de ani.201 dintre decesele înregistrate sunt ale unor pacienți care au prezentat comorbidități, pentru 2 pacienți decedați nu au fost înregistrate comorbidități, iar pentru 10 pacienți decedați nu au fost raportate comorbidități până în prezent.\n\nPână la această dată, la nivel național, au fost prelucrate 4.293.672 de teste. Dintre acestea, 29.151 au fost efectuate în ultimele 24 de ore, 19.176 în baza definiției de caz și a protocolului medical și 9.975 la cerere.\n\nDe asemenea, de la ultima informare făcută de GCS, au fost raportate și rezultatele a 249 de teste prelucrate anterior ultimelor 24 de ore și transmise până la data de 8 decembrie.\n\nPe teritoriul României, 42.582 persoane confirmate cu infecție cu noul coronavirus sunt în izolare la domiciliu, iar 11.957 de persoane se află în izolare instituționalizată. De asemenea, 66.867 de persoane se află în carantină la domiciliu, iar în carantină instituționalizată se află 128 de persoane.\n\nÎn ultimele 24 de ore, au fost înregistrate 5.199 de apeluri la numărul unic de urgență 112 și 1.027 la linia TELVERDE (0800 800 358), deschisă special pentru informarea cetățenilor.",
        "label": "Banat"
    },
    {
        "title": "Biciclist, accidentat mortal pe un drum din Timiș",
        "text": "Un biciclist a murit, luni dimineață, după ce a fost lovit de o mașină pe drumul dintre localitățile Dudeștii Vechi și Sânnicolau Mare, din Timiș.\n\nDin primele informații, biciclistul mergea pe marginea șoselei, în paralel cu un altul, când a fost acroșat de mașină.\n\n„Un bărbat în vârstă de 50 de ani a condus un autoturism pe DN 59F, dinspre Dudeștii Vechi spre Sânnicolau Mare, iar la un moment dat a surprins și acroșat un bărbat în vârstă de 30 de ani, care circula pe bicicletă, în paralel cu un alt biciclist, având același sens de deplasare. În urma impactului, a rezultat decesul bărbatului în vârstă de 30 de ani”, a transmis IPJ Timiș.",
        "label": "Banat"
    },
    {
        "title": "Hoțul de bijuterii din Reșița, adus în fața legii!",
        "text": "Prins cu bijuterii de zeci de mii de lei! Polițiștii au arestat un bărbat suspectat că a dat spargerea în mai multe locuințe din Reșița.\n\nIPJ Caraș-Severin transmite că a executat un mandat de percheziție la un bărbat din Reșița în vârstă de 39 de ani, bănuit că ar fi furat bijuterii din două locuințe. Jafurile s-ar fi petrecut pe 8 și 16 septembrie. La domiciliul suspectului au fost recuperate bijuteriile în valoare de 70.000 de lei, dar au fost ridicate și telefoane mobile, sume de bani și alte probe. Suspectul a fost reținut pentru 24 de ore, urmând ca procurorul să dispună măsurile legale.\n\n„Cercetările sunt continuate în acest caz pentru săvârșirea infracțiunilor de furt calificat. La activități au participat polițiști de la Serviciul Criminalistic și luptători de la Serviciul pentru Acțiuni Speciale. Facem precizarea că pe întreg parcursul procesului penal persoana cercetată beneficiază de drepturile și garanțiile procesuale prevăzute de Codul de procedură penală, precum și de prezumția de nevinovăție”, transmite IPJ Caraș-Severin.",
        "label": "Banat"
    },
    {
        "title": "NEWS ALERT:Moldova Nouă înregistrează al 9-lea bolnav infectat cu Covid -19, Oravița 11 bolnavi cu COVID-19 !",
        "text": "Creștere alarmantă a persoanelor infectate cu COVID-19 și în Clisura Dunării la Moldova Nouă! Până astazi sunt înregistrați 9 bolnavi și 25 persoane se află în carantină datorită contactelor directe cu cei 9 bolnavi.\n\nÎn Moldova Noua sunt de joi, 15 octombrie, 2 focare active de coronavirus.\n\nOravița în scădere față de luna septembrie cu doar 11 bolnavi și surprinzător doar 9 persoane carantinate datorită contactelor directe avute cu persoanele bolnave.\n\nLa nivel național, Grupul de Comunicare Strategică ne comunica 1.059 de cazuri noi de COVID-19. Numărul total a ajuns la 114.648, 45 de persoane au decedat, bilanţul ajungând la 4.503.\n\nLa nivel național, Grupul de Comunicare Strategică a anunţat joi 4.013 noi cazuri de infectare cu SARS-COV-2, numărul total al îmbolnăvirilor ajungând astfel la 168.490. Cele mai multe cazuri noi sunt în Bucureşti – 777, urmat de Cluj – 227, Iaşi – 200, Timiş – 175, Bacău – 150, Prahova – 137, Braşov-130, Sibiu – 129, Alba – 126, Mureş – 123, Suceava – 116, Galaţi – 114, Ilfov – 101. În ultimele 24 de ore, s-au înregistrat şi 73 de decese, bilanţul fiind de 5.674. În prezent, 721 de persoane sunt internate la Terapie Intensivă.",
        "label": "Banat"
    },
    {
        "title": "Cioban mort în Munții Țarcu! Cadavrul, descoperit de fiul său",
        "text": "Echipa Salvamont Caraș-Severin anunță că la o stână din zona Groapa Obanului, Munții Țarcu, a fost descoperit trupul neînsuflețit al unui bărbat.\n\nAlarma a fost dată ieri-după amiază, în jurui orei 15.00, când, la solicitarea Poliției Orașului Oțelu Roșu, o echipă de salvatori montani s-a deplasat în zona indicată de oamenii legii pentru a recupera trupul bărbatului și a-l transporta la morgă.\n\nBărbatul a fost descoperit mort de fiul săi, care coborâse în Poiana Mărului cu câteva zile mai devreme și pentru că nu a mai reușit să ia legătura cu tatăl său a urcat din nou la munte. Pe trupul bărbatului nu au fost descoperite urme de violență, iar, din primele informații, acesta pare că a suferit un infarct.\n\n„Echipa a ajuns acolo în toiul nopții, acțiunea de recuperare a trupului neînsuflețit a fost îngreunată de lăsarea întunericului și de terenul accidentat. Cadavrul era înconjurat de șapte câini, aparținând de stâna la care respectivul era angajat, însă pe trup nu avea urme de mușcături sau alte violențe”, a precizat șeful Salvamont Caraș-Severin, Cornel Coco Galescu.\n\nIncidentul vine după ce, în urmă cu câteva zile, salvatorii montani au descoperit cadavrul carbonizat al unui alt cioban la o stână de pe Vârful Baicu, la limita județelor Caraș-Severin și Hunedoara.",
        "label": "Banat"
    },
    {
        "title": "Salvați din mașina răsturnată de polițiști de la Frontieră Timișoara",
        "text": "Doi polițiști de la Inspectorarul Teriorial Frontieră Timișoara au salvat două persoane care aveau nevoie de ajutor. Mașina lor se răsturnase pe marginea unui drum.\n\nBianca și Ovidiu, polițiști de frontieră la Sânnicolau Mare, se întorceau din misiune când au observat autoturismul în șanț. Imediat au sărit în ajutor pasagerilor.\n\n„La întoarcerea din misiune au observat un autovehicul ieșit de pe carosabil, într-un șanț, la iesirea din localitatea Cheglevici către localitatea Dudeștii Vechi. Fără să stea pe gânduri, colegii noștri s-au apropiat de locul producerii evenimentului, unde au observat două persoane care aveau nevoie de ajutor. După ce s-au asigurat că se află în afara oricărui pericol, au apelat numărul unic de urgență 112, explicând situația de la fața locului. Totodată, a fost solicitată o ambulanță”, a transmis Poliția de Frontieră Timișoara.",
        "label": "Banat"
    },
    {
        "title": "1000 de lei pentru cei care fotografiază buletinul de vot!Masura dura luata de BEC!",
        "text": "Biroul Electoral Central a adoptat marți, 4 iunie, o hotărâre privind unele măsuri de conștientizare a interdicției alegătorilor de a fotografia sau filma, prin orice mijloace, buletinul de vot.\n\n Astfel, BEC a aprobat modelul unui afiș care va fi tipărit și afișat în toate secțiile de votare din țară și străinătate. Afișul transmite următorul mesaj: „ATENȚIE! Fotografierea sau filmarea prin orice mijlocace a buletinului de vot este interzisă și constituie contravenție”.\n\n Potrivit art. 108 lit. o) din Legea nr. 115/2015 pentru alegerea autorităţilor administraţiei publice locale, constituie contravenție „nerespectarea dispoziţiilor art. 90 privind prezenţa altor persoane în cabina de vot, precum şi fotografierea sau filmarea prin orice mijloace a buletinului de vot de către alegători în timpul exercitării dreptului de vot”.\n\n Interzicerea fotografierii buletinului de vot are ca scop combaterea frauderi electorale, în special sub forma acordării de foloase în schimbul votului. Au existat cazuri în care alegătorii primeau o sumă de bani dacă prezentau dovada foto că au votat un anumit candidat.",
        "label": "Banat"
    },
    {
        "title": "Tramvaiul e încă în depou, dar reșițenii își lasă deja mașinile acasă! Preferă autobuzele electrice!",
        "text": "PORR remediază, pe cheltuială proprie, neconformitățile la proiectul ajuns în faza premergătoare preluării de către Primăria Reșița.\n\nConform primarului Ioan Popa, din Govândari și până în Muncitoresc, lucrările sunt gata atât la linia de tramvai, cât și la benzile de circulație rutieră. Înainte de a prelua proiectul, Primăria Reșița și-a trimis reprezentanții pe teren împreună cu diriginții de șantier, oamenii de la PORR și cei de la firma care supraveghează lucrările. „Unde au fost observate neconformități, PORR și-a asumat reparațiile și refacerile pe cheltuială proprie. Așa se explică prezența utilajelor în zona Triaj, acolo unde, recent, stratul de asfalt a fost înlocuit. Mici intervenții s-au mai făcut și în zona Luncă, pe lângă ultimele finisaje în puncte unde se pun bănci sau coșuri de gunoi”, a punctat primarul Reșiței la Express live.\n\nIoan Popa a răspuns și criticilor aduse de reșițeni vizavi de blocajele care se formează în traficul rutier. Primarul îndeamnă cetățenii la răbdare întrucât problemele legate de trafic sunt în curs de soluționare. „Sunt situații în ore de vârf când apar «dopuri» în circulație. În Triaj, nu mai sunt probleme, deși mașinile se întindeau până la podul de la Intim. În Govândari, toată lumea era înnebunită când lucrările nu erau gata, astăzi în zonă oamenii circulă nestingheriți. În Luncă, am dat drumul la trafic, dar suntem în curs de monitorizare și de reglare a semafoarelor. Lumea trebuie să aibă un pic de răbdare”, a spus Popa.\n\nÎn privința transportului în comun, informațiile „calde” arată că, de când au fost introduse autobuzele electrice, numărul de călători a crescut constant. S-a depășit pragul de 100.000 de călători transportați lunar, în octombrie cifra urcând spre 120.000. Ioan Popa explică „apetitul” reșițenilor pentru transportul public prin confortul adus de autobuzele electrice, respectiv prin faptul că acestea sunt noi și moderne. „Gândiți-vă cum va fi când vom începe să mergem cu tramvaiul. În Reșița, sunt 7.000 de elevi și peste 15.000 de pensionari, majoritatea nu conduc mașini. Orașul nu este unul doar pentru șoferi, trebuie să răspundă nevoilor tuturor. Când transportul public va fi nou, modern și civilizat, vom încuraja lumea să-l utilizeze cât mai mult și vom descuraja circulația cu mașina personală”, a încheiat primarul Reșiței.",
        "label": "Banat"
    },
    {
        "title": "Avocatul digital; a apărut soluția atotcuprinzătoare!?",
        "text": "Este inteligența artificială o soluție reală la rezolvarea problemelor juridice sau doar ne îndreptăm spre această etapă?\n\nÎn ultima zi de iulie, un ziar din Suceava publica un articol care promova un start-up bazat pe inteligența artificială, respectiv aplicația Avocatul Digital. Scopul acestui software este unul care, cel puțin teoretic, revoluționează sistemul juridic din România, care oricum este scuturat periodic de câte o revoluție.\n\nAvocatul digital, dezvoltat de doi tineri din Suceava își propune nici mai mult nici mai puțin să se facă indispensabil profesioniștilor în drept. Dar și justițiabililor, înainte de a lua o decizie, înainte de a contracta un serviciu juridic, omul va întreba aplicația: ce și cum să fac? Iar aceasta îi va spune uite așa și așa…\n\nIdeea este veche și până acum s-a dovedit utopică. Totuși, realizatorii aplicației, încrezători în valoarea lor, au început să se lanseze în toate mediile juridice. Întrebarea firească: vor trebui să se teamă avocații de această nouă aplicație? Le va lua aceasta pâinea de la gură?\n\nCe este un avocat digital\n\nDeocamdată, un avocat digital este un concept. Alungați-vă din minte ideea că ar putea fi un fel de cyborg sau android care vă răspunde la telefon, la e-mail și dvs cereți o soluție iar acesta vă răspunde. Ba, mai mult, să vă și dicteze cum să scrieți o întâmpinare la judecătorie sau să redactați un contract.\n\nÎncă nu există o definiție a ceea ce înseamnă avocatul digital. Probabil că în următorii câțiva ani se va cristaliza această noțiune. Deocamdată, cel mai la îndemână concept de avocat digital este mai degrabă acela de aplicație (platformă online, portal, website) care furnizează soluții gata pregătite, așa numitele șabloane. Care oferă legislație și pași de urmat. În cazul însă în care problema supusă atenției iese din tiparele aplicației, atunci ar trebui ca un operator uman să intervină. Cam așa sunt acum aceste oferte de avocat digital.\n\nApariția „Avocatului Digital” de la Suceava a reușit să pună o întrebare: au de ce să se teamă avocații obișnuiți?\n\nTeste pe chestiuni juridice. Cine sunt realizatorii aplicației\n\nPrimul test asupra aplicației a fost realizat de un avocat penalist din Cluj. Acesta se numește Dan Cherteș și a pus la încercare aplicația. Rezultatele testului au fost postate pe rețeaua de socializare Linkedin și au avut un rezultat clar. Conform testelor, cel puțin deocamdată, avocații obișnuiți pot să-și vadă liniștiți de treabă: nu acest „Avocat Digital” le va fura clientela. Remarcabil este însă faptul că s-a născut și o întreagă polemică pe acest subiect. Le puteți urmări dacă vă interesează.\n\nUn alt test a fost realizat de site-ul Avocatim. Acesta a arătat că, la momentul actual și este greu de prevăzut dacă în viitor va fi altfel, baza de date pe care se sprijină inteligența artificială este ceea ce se găsește în mediul online. Adică lucruri bune și rele, amestecate, care apoi sunt oferite mixat într-un răspuns oferit utilizatorului final. Așadar, se naște firesc întrebarea: care este raportul de erori furnizate de AI, raportat la rezultatele corecte? Iar apoi consecința: mai poți avea încredere în AI în domenii sensibile!?…\n\nRealizatorii aplicației avocatul digital despre care discutăm sunt doi foarte tineri frați din comuna Margina, Suceava, conform ziarului citat mai sus. Fără a le imputa tinerețea, am putea considera că pentru a conduce o afacere de acest gen ar trebui, sunt convins, să existe și o doză de expertiză juridică. Or, la 21-22 de ani, aceasta este imposibil de obținut, nu mai zic de înțeles. Prin urmare, avocații obișnuiți nu au a se teme…",
        "label": "Banat"
    },
    {
        "title": "Like-ul ,,moneda forte,, a românilor",
        "text": "Facebook-ul a reușit în numai câțiva ani să schimbe viața tuturor românilor de la cioban la milionar. Dacă la începutul ,,erei ,,facebook, platforma era percepută ca un loc exclusivist al oamenilor de bani gata, acum pur și simplu a pus stăpânire pe viața noastră, a tuturor, până și cele mai intime momente ale noastre ajungând pe facebook. De altfel, toată societatea noastră a devenit dependentă de facebook și nu o dată auzi sintagma ,,nu ești pe facebook, nu exiști,,.În România sunt peste 8.300.000 de utilizatori facebook , enorm am putea spune liniștiți, o masă ușor de manipulat, în orice domeniu, fără rețineri, de la politică la sănătate toate concentrate într-un singur loc.\n\nArgumente pro sau contra utilizării facebook-ului sunt greu de cântărit. S-au făcut studii prin care ni se arată cât de mult a crescut dependența de facebook. Intimitate nu mai există, pierderea realității fiind un aspect foarte grav cu care te poți confrunta după un timp. Dar cel mai grav este că Facebook-ul este cel mai periculos site de pe internet, care ascunde suficiente capcane încât să ne întrebăm dacă suntem în siguranță atunci când interacţionăm cu sute de prieteni virtuali sau ne afișăm viețile pe tapet cu un singur click. Printre sutele de milioane de utilizatori se numără și persoane care nu au respect față de bunele moravuri. Astfel că ne punem viața în pericol mai mult decât ne imaginăm.Și cea mai periculoasă este activitatea copiilor și adolescenților în această lume virtulală. Oare de ce în momentul creării unui cont ți se cere să ai peste 18 ani?Oare de ce există un acord parental? Tocmai pentru siguranța copiilor minori. Se pare că părinții nu realizează acest lucru, permițând propriilor copii să aibă, de la o vârstă foarte fragedă, acces la facebook. Lipsa monitorizării parentale, uneori din cauza indiferenței, alteori din lipsa timpului, duce la grave incidente în rândul copiilor, aceștia dezvoltându-și un comportament agresiv sau căzând în capcana persoanelor adulte cu care interacționează, crezând că sunt de vârsta lor. Se pare că este și modul cel mai propice pentru spargeri și tâlhării, utilizatorii interesați aflând cine călătorește și cine nu.\n\n Argumente pro la fel de multe sunt, de la menținerea legăturii cu familia și apropiații la un mod mai simplu de socializare. Indiferent de localizare, afli cu multă ușurință ce se întâmplă în aproprierea ta, fiind cel mai bun mijloc de informare în masă, în special în comunitățile mici. Aducem comentarii acide sau plăcute la adresa acestor activități de pe platforma virtuală, atacăm și distrugem vieți,uneori ascunzându-ne în spatele unor nume false, iar în viața reală nu avem curajul să fim verticali, înțelepți, drepți, calități morale ce ar trebui să ne conducă viața. Este de altfel cel mai bun mijloc de promovare a unei afaceri. Și atunci, ne întrebăm, este facebook-ul greu de cântărit ? Cum este mai bine, să fii utilizator facebook sau să nu exişti? Și uite așa, ,,Like-ul”,un buton nevinovat de pe platforma Facebook, a devenit cel mai tranzactionat produs national , acumularea de like-uri pentru diferite poze, articole, evenimente sau simple comentarii etc., devenind obsesie pentru toți utilizatorii… cine și cum are cele mai multe like-uri are valoare personala….",
        "label": "Banat"
    },
    {
        "title": "Popa: „Proiectele majore trebuie duse înainte!”",
        "text": "Primarul Reșiței vrea ca Domeniul Turistic „Semenic”, noul spital județean și linia ferată Reșița-Timișoara să devină realitate în colaborare cu consiliul județean.\n\nPrezent la Express live, Ioan Popa a vorbit despre ușa deschisă acum patru ani între cele două instituții. Nu s-a referit doar la ușa existentă între cele două clădiri, care într-adevăr s-a deschis acum patru ani, ci la importanța colaborării pentru proiectele vitale pentru județ, demarate de Primăria Reșița și Consiliul Județean Caraș-Severin. Concret, pentru proiectul legat de Muntele Semenic, demarat în primul mandat al lui Silviu Hurduzeu, Ministerul Economiei și Turismului a emis un ordin de ministru cum că lucrarea va fi finanțată. Noul spital județean și calea ferată Reșița-Timișoara, proiecte demarate în mandatul lui Romeo Dunca, sunt de asemenea în faze avansate.\n\n„În ultimele săptămâni, am avut câteva discuții cu Silviu Hurduzeu. M-a asigurat că, împreună, vom duce la bun sfârșit aceste proiecte. Cred că proiectele majore trebuie duse înainte întrucât beneficiile sunt pentru întregul județ. Nu văd niciun motiv pentru care ele nu ar putea continua”, a spus Ioan Popa exprimându-și astfel încrederea că ușa dintre cele două instituții va rămâne în continuare deschisă. La fel și colaborarea… pe care Popa o vrea una fructuoasă, mai ales că astăzi Silviu Hurduzeu preia din nou frâiele județului.",
        "label": "Banat"
    },
    {
        "title": "Iarna, așteptată în Caraș-Severin în… 12 baze de deszăpezire",
        "text": "Drumarii cărășeni se declară pregătiți de lupta cu nămeții dispunând de stocuri de materiale antiderapante și de 35 de utilaje proprii.\n\nNu mai puțin de 587 de kilometri de drumuri din Caraș-Severin sunt administrate de Secția de Drumuri Naționale Caransebeș. Conform planului operativ valabil pentru iarna care se apropie, jumătate din cele 12 baze de deszăpezire se află în zona de munte, la Bucova, Bozovici, Oravița, Slatina-Timiș, Carașova și pe Valea Cernei. Alte cinci baze sunt în zona de deal, la Caransebes, Ezeris, Berzasca, Moldova Noua și Mehadia și una la câmpie, la Măureni. Pe lângă aceste baze, au fost organizate și cinci puncte de sprijin.\n\nÎn privința materialelor antiderapante, planul operativ prevede un necesar de 8.300 de tone de sare, jumătate din necesar fiind deja asigurat, respectiv 84 de tone de clorură de calciu, asigurat în totalitate. De asemenea, sunt gata să intre în lupta cu nămeții patru utilaje multifuncționale cu lamă, cinci ATB-uri cu lamă, o autofreză, un boldoescavator, 13 autoutilitare și 11 stații de preparare a clorurii de calciu. De asemenea, alte 117 utilaje fiind disponibile pentru a fi închiriate.\n\n„Considerăm că, exceptând poate anumite perioade cu fenomene extreme, numărul total de 76 de utilaje cu lamă și răspânditor, suplinite de 25 de utilaje grele si 51 de utilaje auxiliare organizate pe baze de deszăpezire şi puncte de sprijin, coordonate şi conduse prin Comandamentul D.R.D.P. Timişoara şi S.D.N. Caransebeş, în conlucrare permanentă cu Comandamentul Judeţean Caraş-Severin, pot asigura condiţii corespunzătoare pentru circulaţia rutiera pe drumurile naționale din județ pe durata iernii”, este concluzia planului operativ întocmit de Secția de Drumuri Naționale Caransebeș. În ultimii ani însă, nu de puține ori, iarna i-a luat prin surprindere pe drumari, din Caraș-Severin și nu numai. Asta deși au fost mereu pregătiți de lupta cu nămeții.",
        "label": "Banat"
    },
    {
        "title": "De luni, 2 Noiembrie, Moldova Nouă și fără consiliu și fără primar! Torma mai o câștigă instanță la Curtea de Apel Timișoara dar rămâne fara funcția de primar!",
        "text": "Mandatul aleșilor locali din România, prelungit din cauza pandemiei, va expira în 31 octombrie,din 1 Noiembrie Moldova Nouă și fără consiliu și fără primar!\n\nPSD și Torma Adrian mai câștigă o rundă la Curtea de Apel Timișoara. Instanța admite acţiunea în contencios administrativ formulată şi precizată de reclamanta Organizația județeană Caraș-Severin a Partidului Social Democrat, în contradictoriu cu pârâţii BEC pentru alegerea autorităților administrației publice locale din anul 2020 și PNL, Filiala Caraș-Severin.\n\nÎn jurisprudenţa Înaltei Curţi de Casaţie şi Justiţie – Secţia de contencios administrativ şi fiscal s-a statuat că hotărârile emise de biroul electoral judeţean şi de Biroul Electoral Central au caracterul unor acte administrative care sunt supuse controlului judecătoresc. A exclude aceste acte de la controlul judecătoresc ar echivala cu o denegare de dreptate, cu o încălcare aprevederilor constituţionale ale art. 21 alin. (2), care dispun că nicio lege nu poate îngrădi dreptul persoanelor fizice sau juridice de a se adresa justiţiei. Totodată, Curtea Constituţională, în Decizia nr. 325 din 14 septembrie 2004, a reţinut că nereglementarea unor căi de atac specifice împotriva tuturor actelor emise de structurile electorale nu înseamnă excluderea accesului la justiţie. Aceste hotărâri, pronunţate în cadrul jurisdicţiilor specifice activităţii electorale, pentru care nu se prevede o cale de contestare specială, pot fi atacate în condiţiile legii contenciosului administrativ, fiind acte cu caracter jurisdicţional ale organelor administrative.”\n\n În acest context, revenind la motivele expuse în hotărârea analizată, remarcăm că Biroul Electoral Central a luat hotărârea de a anula alegerile motivând că „ însăşi participarea la competiţia electorală pentru funcţia de primar a avut loc fără drept, respectiv prin încălcarea legii”, stare de lucruri considerată de Biroul Electoral Central a fi doveditoare a fraudei electorale.Or, Curtea reaminteşte că admiterea unei candidaturi se poate realiza doar cu respectarea procedurii descrise de art. 52 din Legea 115/2020, prin hotărâre a biroului electoral de circumscripţie, iar verificarea unei candidaturi se poate realiza doar cu respectarea procedurii descrise de art. 54 din Legea 115/2020.\n\n Ambele etape – atât admiterea candidaturii, aflată în competenţa biroului electoral de circumscripţie, cât şi verificarea candidaturii aflată în competenţa instanţei judecătoreşti de drept comun, în a cărei rază teritorială se află circumscripţia electorală respectivă – au fostsurmontate.\n\n Astfel că, la data alegerilor, ne găseam în prezenţa unei hotărâri de acceptare a candidaturii (Hotărârea nr. 19/28.08.2020 a Biroului electoral de circumscripţie nr. 6 Moldova Nouă) nedesființată de instanţa civilă, singura competentă să soluţioneze contestaţiile împotriva deciziilor birourilor electorale de circumscripţie de admitere a unei\n\n candidaturi, concluzii menţionate de altfel şi în cuprinsul Hotărârilor nr. 84/08.09.2020, nr. 90/10.09.2020 ale Biroului Electoral Central aflate la filele 12-15 dosar) Susţinerile Biroului Electoral Central în sensul în care, fie chiar emitentul (Biroul Electoral Central care a purces la încadrarea în noţiunea de fraudă electorală a modalităţii dedepunere a unei candidaturi), fie instanţa de contencios administrativ (Curtea de Apel căreia ise cere să cerceteze dacă modalitatea de depunere a candidaturii se circumscrie noţiunii de fraudă electorală) ar putea să revină la problema cercetării legalităţii hotărârii de acceptarea candidaturii, nu pot fi primite.\n\n33.Nici împrejurarea că instanţa (competentă potrivit art. 54 din Legea nr. 115/2015) s-a pronunţat pe cale de excepţie, nu ne poate conduce către necesitatea unei (re)analizări pe cale directă a legalităţii candidaturii, cu atât mai puţin pe calea indirectă a susţinerii unei excepţiide nelegalitate.\n\n Faţă de cele de mai sus, Curtea reia cele două perspective expuse mai sus urmând aconstata în baza acestora că hotărârea Biroului Electoral Central nr. 142/30.09.2020 estenelegală:- nicio faptă de fraudă electorală dintre cele prevăzute de art. 39 .alin 1 litera h dinLegea nr. 115/2015 sub numele de „fapte de natură a modifica atribuirea mandatelor”, nu este\n\n dovedită de probele administrate (perspectiva motivării) şi- organul administrativ jurisdicţional a realizat, depăşindu-şi competenţa, o reverificarea candidaturii, cenzură pe care nu o putea efectua decât instanţa de judecată (perspectiva\n\n competenței).Drept pentru care se va admite acţiunea în contencios administrativ formulată şi precizată de reclamanta Organizaţia Judeţeană Caraş-Severin a Partidului Social Democrat în contradictoriu cu pârâţii Biroul Electoral Central Pentru Alegerea Autorităţilor Administraţiei Publice Locale din 2020, Partidul Naţional Liberal, Filiala Caraş-Severin şi Organizaţia PNL Moldova Nouă şi acţiunea în contencios administrativ conexă formulată de reclamantul Torma Adrian Constantin, în contradictoriu cu pârâtul Biroul Electoral Central Pentru Alegerea Autorităţilor Administraţiei Publice Locale din 2020, ambele cu acelaşi obiect şiaceeaşi finalitate. Totodată, pentru aceleaşi considerente expuse mai sus, cererea de intervenţie principală formulată de intervenienta Alianţa Electorală PSD-PRO România este\n\n găsită ca fondată şi va fi admisă, iar cererea de intervenţie accesorie în sprijinul pârâtului Biroul Electoral Central pentru Alegerea Autorităţilor Administraţiei Pubice Locale din 2020 formulată de intervenientul Damian Cristian Liviu nu este fondată şi urmează a fi respinsă. Ca urmare, Curtea dispune anularea Hotărârii Biroului Electoral Central nr. 142/30.09.2020.\n\n Cât priveşte cererea de suspendare a executării Hotărârii Biroului Electoral Central nr. 142/30.09.2020, până la soluţionarea definitivă a cauzei de faţă, în baza art. 15 alin 4 din Legea nr. 554/2004, aceasta este întemeiată, de vreme ce o atare suspendare fusese deja admisă în teneiul art. 14 din legea nr. 554/2004, iar prin sentinţa de faţă, acţiunea de fond a fost admisă. Efectele în timp ale suspendării se vor întinde până la soluţionarea definitivă a acestei cauze.\n\n Ia act că toate părţile şi-au rezervat dreptul de a solicita cheltuieli de judecată pe cale separată.\n\nRespinge cererea de intervenţie accesorie în sprijinul pârâtului BEC pentru alegerea autorităților administrației publice locale din anul 2020 formulată de intervenientul Damian Cristian Liviu.\n\nIa act că se solicită cheltuieli de judecată pe cale separată.\n\nCu drept de recurs în termen de 5 zile de la comunicare, pentru cererea de suspendare.\n\nCu drept de recurs în termen de 15 zile de la comunicare, pentru cererea în anulare.\n\nÎn acest moment, din punctul nostru de vedere, atât consilierii locali cât și Torma pot fi validați.\n\nPNL Caraș – Severin a gestionat foarte prost întreaga strategie juridică ,,anti Torma,, și rezultatele se văd. Torma câștigă rând pe rând toate instantele judecătorești, mai rămâne Înalta Curte de Justiție și, la modul în care au decurs lucrurile până acum, Torma nu pierde.\n\nÎn tot acest timp liberalii îi oferă o gură de oxigen importantă lui Torma în loc să lupte în instanță pentru validarea consiliului local, adică a celor 11 consilieri care nu sunt contestați și care sunt validați de Judecătoria Moldova Nouă, validare care ar fi putut instala un viceprimar liberal. Din 11 consilieri, PNL are 5 și cu independentul D.T. ar fi instalat viceprimarul fără probleme. Moldova Nouă are nevoie de administrație locală. Ciovela are puteri administrative limitate și la cum decurg lucrurile mai pierdem o lună de zile.. amânări, tergiversări pe la Înalta Curte de Justiție și de suferit are tot orașul. Dar dacă tot ne apropiem de ,,starea de Urgență,, poate nu mai avem nevoie de primar și Consiliu Local.",
        "label": "Banat"
    },
    {
        "title": "O nouă zonă verde la Timișoara, pe o suprafață de șase hectare",
        "text": "Spațiul verde va fi amenajat de către Primăria Timișoara în cartierul Blașcovici, după ce a fost curățat de gunoaie.\n\nPrimăria Timișoara anunță că începe amenajarea unei noi zone verzi de șase hectare în cartierul Blașcovici. La sfârșitul acestei săptămâni, instituția a demarat plantarea a 120 de arbori pe acest spațiu situat pe str. Semicerc.\n\nTerenul anterior închis și nefolosit, a fost eliberat de gard și curățată de depozitele ilegale de deșeuri și vegetația necontrolată care s-au acumulat de-a lungul anilor. Echipele municipalității au ridicat 12.000 de metri cubi de deșeuri, iar spațiul urmează să fie transformat într-o zonă verde cu caracter natural, deschisă celor din cartier și nu numai.\n\n„E a treia zonă verde pe care o amenajăm de la zero anul acesta, în spații care au fost fie ocupate ilegal, cum e pe malul Begăi, fie au fost prost folosite așa cum e aici sau în zona Lunei, unde acum e noul parc. Blașcovici e deficitar la spații verzi și la locuri unde comunitatea se poate relaxa. Sper ca din primăvară noua zonă verde să fie plină de viață și cei din cartier să folosească spațiul pentru plimbare, relaxare sau picnicuri”, a afirmat primarul Dominic Fritz.\n\nÎn cadrul campaniei de plantare, echipele primăriei plantează 120 de arbori de talie mare, din specii autohtone precum arțari, frasini, stejari, paltini și carpeni. Acești arbori au o circumferință de 14-16 cm, o înălțime de peste trei metri și contribuie la înverzirea zonei. De asemenea, noua amenajare include alei naturale, zone de relaxare cu spații pentru odihnă, spații de gazon pentru agrement și zone cu flori de pajiște.\n\nTotodată, Primăria Timișoara a semnat recent contractul pentru modernizarea a 12 străzi din zonă, care vor completa infrastructura rutieră, pietonală și de utilități din cartier.",
        "label": "Banat"
    },
    {
        "title": "În Caraș-Severin, milioane de euro acordați fermierilor",
        "text": "Timp de o săptămână, Agenția pentru Finanțarea Investițiilor Rurale a plătit fermierilor din Caraș-Severin, în medie, aproape 550.000 de euro zilnic.\n\nÎn intervalul 28 octombrie – 4 noiembrie, la nivel național, agenția a efectuat plăți în valoare totală de 106,6 milioane de euro către 179.966 de fermieri. Din suma totală plătită, 88,7 milioane de euro reprezintă contribuția Comisiei Europene și 17,9 milioane de euro sunt asigurați de la bugetul de stat. Conform lui Dan-Florin Scarlat, directorul agenției, fermierii au primit sprijinul crucial de care au nevoie în această perioadă critică pentru lucrările agricole de toamnă.\n\nLa nivelul județului Caraș-Severin, în perioada amintită, au fost plătiți 4,37 milioane de euro către 7.746 de fermieri. Conform Oficiului Județean pentru Finanțarea Investițiilor Rurale, din totalul sumei plătită fermierilor din județ, aproape 3,6 milioane de euro reprezintă sume alocate de la Comisia Europeană, iar 786.574 euro au fost alocați de la bugetul de stat.\n\n„Sumele plătite provin din măsurile de finanțare/domeniile de intervenții delegate, sume ce sunt solicitate de fermieri prin Cererea de Plată ce se depune la APIA. Cei 4,37 mil. EURO provin din DR09 zone afectate de constângeri naturale, M10 agromediu și climă și M11 agricultură ecologică. În perioada următoare, în funcție de deschiderile bugetare de la Ministerul Agriculturii, agenția va efectua plăți către fermierii cărășeni și pentru celelalte domenii de finanțare accesate”, a spus pentru Express de Banat Nicolae Verindeanu, directorul Oficiului Județean pentru Finanțarea Investițiilor Rurale Caraș-Severin.",
        "label": "Banat"
    },
    {
        "title": "Urmărire pentru prinderea unui traficant de țigări din Timiș",
        "text": "Un tânăr din Timiș a fost reținut pentru trafic de țigări. Acesta a fost urmărit de polițiști și a reușit să scape, dar nu pentru mult timp. În mașină avea 70.000 de țigatere.\n\nTotul a început în 4 noiembrie, când polițiștii din Sânnicolau Mare au desfășurat o acțiune având ca obiect combaterea contrabandei cu produse din tutun și a altor infracțiuni rutiere.\n\nAvând informații, polițiștii au vrut să oprească, în localitatea Bulgăruș, un tânăr, de 22 de ani. Conducătorul autoturismului nu s-a conformat semnalului polițiștilor, iar, după o urmărire de aproximativ 2 – 3 kilometri, acesta a abandonat vehiculul.\n\nÎn urma cercetării mașinii, polițiștii au descoperit 7 baxuri de țigarete cu 70.000 de țigarete, fără marcaje fiscal. Oamenii legii au aflat rapid că șoferul avea dreptul de a conduce suspendat, autovehicul era neînmatriculat și avea numere false.\n\n„La data de 8 noiembrie 2024, polițiștii Orașului Sânnicolau Mare, împreună cu polițiștii Serviciului de Investigare a Criminalității Economice, au reușit depistarea și reținerea tânărului de 22 de ani, sub aspectul săvârșirii infracțiunilor contrabandă cu țigarete, conducerea pe drumurile publice a unui autovehicul fără permis de conducere, conducerea pe drumurile publice a unui autovehicul neînmatriculat și conducerea pe drumurile publice a unui autovehicul având numere false de înmatriculare. Acesta a fost introdus în Centrul de Reținere și Arestare Preventivă din cadrul Inspectoratului de Poliție Județean Caraș – Severin”, a transmis IPJ Timiș.\n\nUlterior, în 9 noiembrie, judecătorul de drepturi și libertăți a dispus arestarea preventivă a acestuia pentru 30 de zile.",
        "label": "Banat"
    },
    {
        "title": "CUM GESTIONAM ASTENIA DE TOAMNA?",
        "text": "Tristetea din timpul lunilor de toamna poate fi mai mult decat o stare de spirit trecatoare. Pentru ca apare destul de frecvent, specialistii au incercat sa inteleaga mai bine acest fenomen si au definit astenia de toamna ca „o tulburare a stării de spirit caracterizată de depresie care are loc în același timp în fiecare an”. Pentru majoritatea oamenilor acest lucru se întâmplă pe măsură ce zilele devin mai scurte, mai întunecate și mai reci.\n\nIn spatele insomniei, tristetii, lipsei de concentrare, fluctuatiilor de apetit resimtite toamna se ascunde, de fapt, astenia.\n\nCe puteti face pentru a combate ceva ce nu puteti controla în totalitate? Nu v-ar placea să cereți soarelui să stea mai mult pe cer sau să va faceti bagajul si sa va mutati intr-un loc mai cald si mai luminos? Cu siguranta raspunsul la aceste intrebari este pozitiv, dar, din pacate, ele nu sunt atat de usor de realizat.\n\nIată câteva sfaturi pe care le-am obtinut de la psihoterapeutul Claudia Stefan pentru a ne ajuta la gestionarea eficienta a asteniei de toamna:\n\nObțineți cât mai multă lumină solară\n\nCei care sunt afectați de tristete sunt de obicei mai sensibili la mediul extern. Când începe să se întunece și să se răcească începem să ne simțim infrigurati si tristi. Cel mai bun mod de a combate acest fenomen este de a petrece cât mai mult timp în exterior pe parcursul zilei, sa ne bucuram de razele soarelui și sa obtinem cat mai multa vitamina D. Dacă este prea rece pentru activitățile în aer liber, țineti jaluzele trase și așezați-vă lângă fereastră.\n\nDe asemenea, puteți investi într-o lampă terapeutica cu lumina naturala, special creata pentru persoanele sensibile la schimbarea anotimpurilor. Aceasta emite o cantitate suficienta de lumină care vă poate ajuta să vă creșteți buna-dispoziție atunci când zilele scad si începe să se întunece mai devreme.\n\nCel mai bun “prieten” al asteniei este un pat cald, confortabil, unde puteți petrece întreaga zi evitând orice interactiune sociala. Oricat de tentant pare, vizionarea serialelor de pe Netflix ore intregi de pe canapeaua din sufragerie sau din patul confortabil al dormitorului vă va împiedica să lucrați și sa vă petreceti timpul liber intr-un mod sanatos. Încercați să vă mutați într-un mediu mai stimulant, cu oameni in apropiere, pentru a vă motiva să fiți productiv sau pur si simplu să socializați.\n\nȘtim cu toții că astenia iubește gustările dulci, snacks-urile si mancarea de tip fast-food. Aceste alimente devin foarte tentante si irezistibile si ajungem sa le mancam aproape tot timpul, chiar daca, in cea mai mare parte, ele sunt nesanatoase. Acest comportament ne determina să ne simtim mai obositi și mai lenti, dar mai ales vinovati. Faceți un efort conștient pentru a vă înconjura de opțiuni sănătoase pentru a obține beneficiile alimentelor naturale (precum fructele și legumele) și pentru a evita orice v-ar putea face să vă simțiți mai rău în final.\n\nSa faceti exercitii fizice in timp ce va simtiti fara energie si tristi pare o solutie greu de implementat. Cu toate acestea, este dovedit științific că exercitiile fizice si orice tip de miscare declanseaza în creierul dumneavoastra hormonii fericirii,care vă vor face să vă simțiți mai bine și care reduc semnificativ anxietatea.\n\nVorbiți cu cineva in care aveți incredere\n\nNu ar trebui sa treceti prin momentele dificile singuri. Indiferent ca astenia dumneavoastra apare intr-o forma usoara, sau ca simptomele pe care le aveti sunt mai grave, găsiți pe cineva cu care puteți vorbi despre ceea ce simtiti. Apelati la prieteni, familie, colegi si la serviciile unui cabinet de psihoterapie. Nu vă temeți să vă deschideți față de oameni – vor fi înțelegători și suportivi.\n\nCei peste 11 ani de experienta profesionala m-au invatat ca fiecare dintre noi este unic si ca schimbarea este posibila in contextul relatiei terapeutice. Prin tehnicile folosite te voi ajuta sa gasesti intotdeuna solutiile la intrebarile sau problemele tale si sa devii cea mai buna varianta a ta indiferent de varsta pe care o ai.",
        "label": "Banat"
    },
    {
        "title": "Nemulțumiri pe Facebook: Cetățenii din Reșița îi cer socoteală primarului Ioan Popa",
        "text": "În era digitală, rețelele de socializare au devenit un canal esențial prin care cetățenii își exprimă nemulțumirile și așteptările față de autorități. Un exemplu elocvent este orașul Reșița, unde locuitorii și-au făcut un obicei din a folosi platforma Facebook pentru a adresa direct problemele și neajunsurile pe care le întâmpină zilnic. Comentariile postate pe pagina primarului Ioan Popa reflectă o gamă largă de nemulțumiri, de la starea drumurilor și a parcurilor, până la lipsa curățeniei și a patrulelor poliției locale. Lucian Cristescu atrage atenția asupra haosului nocturn creat în zonele unde tinerii se adună pentru a consuma alcool și pentru a testa motoarele. Lipsa patrulelor de poliție în timpul nopții amplifică disconfortul locuitorilor, care sunt privați de odihna binemeritată. „Se pare că în Reșița nu mai există poliție care să patruleze și noaptea”, afirmă Lucian, frustrat de situația perpetuată pe bulevardele din oraș. O temă recurentă în comentariile cetățenilor este discrepanța între cartierele modernizate și cele uitate de autorități. Vali Valentino, locuitor al cartierului Secu, întreabă retoric: „De ce doar anumite zone sunt privilegiate, iar altele ignorate?”. Această nemulțumire este susținută și de alte voci, precum cea a lui Jumanca Ilinca, care se plânge de starea deplorabilă a cartierului Micro 2, unde străzile au rămas neasfaltate de peste 50 de ani. Problemele nu se opresc la asfalt și drumuri. Mariana Albu semnalează starea dezolantă a trotuarelor din zona Calea Caransebeșului, unde, pe lângă iarbă înaltă și neîngrijită, „specimene nocturne” își fac de cap, transformând spațiile verzi în locuri insalubre. De asemenea, aceasta cere insistent intervenția poliției locale și amenajarea unor spații de joacă pentru copii. Comentariile continuă cu critici privind lipsa locurilor de parcare și a curățeniei în parcuri, unde câinii sunt lăsați liberi de către stăpâni. Vioara Maria, de exemplu, ironizează existența băncilor și foișoarelor în oraș, locuri transformate în adevărate centre de consum de alcool, creând un disconfort major pentru locatari. Deși criticile sunt copleșitoare, există și cetățeni care își exprimă încrederea în intențiile primarului. Mariana Lazic, de exemplu, declară: „Primarul Popa și toată echipa vor să facă, dar pe rând, și sunt sigură că o să facă tot ce trebuie pentru reșițeni”. Cu toate acestea, nerăbdarea cetățenilor de a vedea rezultate concrete rămâne o constantă în discuțiile online. În concluzie, cetățenii din Reșița nu ezită să își facă publice nemulțumirile, punând presiune pe autorități pentru a găsi soluții rapide la problemele care îi afectează zilnic. De la drumuri neasfaltate, lipsa patrulelor de poliție și până la curățenia publică, locuitorii așteaptă acțiuni concrete din partea primarului Ioan Popa și a administrației locale. Fiecare zonă a orașului are nevoie de atenție, iar reșițenii speră că vocea lor va fi auzită și că promisiunile se vor transforma în realitate.",
        "label": "Banat"
    },
    {
        "title": "În Caraș-Severin, surprize la validarea primarilor de către instanță!",
        "text": "Doi dintre primarii aleși în iunie, în Caraș-Severin, au fost invalidați de către instanța de judecată.\n\nEste vorba despre Cristina Loredana Racu din Vărădia, și Iliuță Canea de la Lăpușnicel. Din informațiile noastre, în ambele situații, instanța a găsit probleme legate de cazier. Cei doi au posibilitatea să conteste decizia instanței la Tribunalul Caraș-Severin, care va trebui să se pronunțe în maximum cinci zile. Potrivit legii, primarii și consiliile locale rămân în funcție până la sentința definitivă a Tribunalului Caraș-Severin.",
        "label": "Banat"
    },
    {
        "title": "Cine rezolvă problema măştilor pentru populaţie?",
        "text": "Prefectura Judeţului Caraş-Severin a dispus începând de ieri, 07.04.2020, obligaţia de a purta mască ca măsură de prevenţie împotriva răspândirii virusului COVID-19.\n\nÎn urma şedinţei din 06.04.2020, Comitetul Judeţean pentru Situaţii de Urgenţă a luat o măsură suplimentară pentru limitarea răspândirii COVID-19. Începând de marţi, 07 aprilie 2020, reprezentanţii unităţilor administrativ-teritoriale şi ai instituţiilor cu atribuţii în domeniul punerii în aplicare a Ordonanţelor Militare nr.1 – 7/2020 au obligaţia de a aduce la cunoştiinţă locuitorilor judeţului şi persoanelor care tranzitează judeţul, necesitatea acoperirii feţei (nas, gură) cu orice materiale de protecţie de unică folosinţă sau reutilizabile (măşti, măşti improvizate, eşarfe sau alte accesorii vestimentare) în vederea reducerii riscului epidemiologic de transmitere a virusului SARS – CoV-2.\n\nMăsura de prevenţie este bună pentru situaţia în care se află astăzi România, dar cine pune la dispoziţie măştile pentru protecţie? Pentru că, fularul, baticul sau eşarfa folosite ca mască nu protejează mai deloc. Este uşor astăzi să dai dispoziţii populaţiei şi să nu oferi soluţii pentru achiziţia de măşti. De unde, doamne, să le mai cumperi? Preţurile au explodat pur şi simplu! 40, 50 de bucăti la 300 lei în cel mai fericit caz. Şi aşa le găseşti foarte greu pe Amazon, Ebay sau alte surse de comerţ ,,online”, iar farmaciile noastre în nici un caz. Mai sunt câteva probleme care ar trebui reglementate şi nu doar la nivel judeţean şi anume: marile lanţuri de magazine alimentare unde sunt acum cele mai mari aglomerări umane, să pună clienţilor la dispoziţie gratuit mască, manuşi şi dezinfectanţi exact aşa cum se procedează în Austria sau Germania. Comportamentul şi managementul multinaţionalelor trebuie să fie unitar în acest moment greu. Dacă preţurile la alimente sunt în Romania mult mai mari decât în Europa, măcar masca, mănuşile şi dezinfectanţi să fie distribuite gratuit când intrăm în magazine pentru cumpărături. Curaj LIDL, PENNY, KAUFLAND, METRO, CORA, PROFI, etc… urmaţi exemplu SPAR Austria!\n\nZi de zi, in ochii tai",
        "label": "Banat"
    },
    {
        "title": "Primele insule ecologice, montate la Timișoara",
        "text": "În cadrul acestor insule ecologice din Timișoara, utilizatorii vor achita doar pentru cantitatea de gunoi aruncată.\n\nPrimăria Timișoara anunță că, în această săptămână, primele insule ecologice au fost montate. Acestea au fost achiziționate printr-un program național și vor fi operate de RETIM.\n\nSistemul de plată este „plătești cât arunci”: fiecare utilizator va achita doar pentru cantitatea de gunoi aruncată. Astfel, timișorenii care reciclează mai mult și generează mai puține deșeuri vor avea facturi mai mici la finalul lunii.\n\n„Insulele ecologice sunt compuse din cinci module, fiecare destinat unui tip de deșeu și colorat distinct: maro – deșeuri biodegradabile, negru – deșeuri reziduale, galben – plastic și metal, albastru – hârtie și carton, verde – sticlă. Fiecare modul informează utilizatorul cu privire la nivelul de umplere, alertează dacă trapa nu a fost închisă corect și este securizat, oferind acces doar pe bază de cartelă sau printr-o aplicație mobilă. Pentru a arunca deșeurile în noul sistem, administrația locală, împreună cu RETIM și ADID desfășoară activități de informare a utilizatorilor și au împărțit cartelele de acces către asociațiile de locatari vizate”, a informat Primăria Timișoara.\n\nDeșeurile trebuie sortate pe tipuri în saci, cu excepția sticlei. Pentru depozitarea fiecărui tip de deșeu este necesară autentificarea prin cartelă sau aplicație. Sacii trebuie să fie de dimensiuni potrivite pentru a încăpea fără a forța trapa. Modulul destinat sticlei are o trapă cu diametrul de 25 cm, iar celelalte module au trape de 40 x 30 cm.\n\nCele 100 de insule deservesc aproape 9.000 de apartamente și sunt amplasate în unele din cele mai dens populate zone din Timișoara. Odată amplasate de către municipalitate, insulele ecologice vor fi operaționalizate de către RETIM și ADID Timiș. Noul sistem va deveni funcțional până la finalul acestui an, iar RETIM va asigura colectarea conform graficelor în vigoare.\n\nPuteți verifica AICI dacă blocul dumneavoastră se află pe listă. De asemenea, pentru mai multe informații, puteți contacta reprezentanții Primăriei Timișoara la 0741.109.605 sau prin email la primariatm@primariatm.ro. Valoarea celor 100 de insule ecologice se ridică la aproape cinci milioane de lei, fără TVA, iar fondurile au fost atrase de Primăria Timișoara prin PNRR. Procedura de achiziție a insulelor a fost derulată de către Ministerul Mediului, Apelor și Pădurilor.",
        "label": "Banat"
    },
    {
        "title": "Noul Partid intrat in parlament ,AUR o afacere de familie in Caras-Severin?",
        "text": "Situație unică in Romania ,pe listele Alianței pentru Unitatea Românilor (AUR) la alegerile parlamentare din 6 decembrie. 5 din cei 11 candidați sunt din familia Letiției Aman, șefa filialei, iar doi, din altă familie. Aman a devenit deputat, dar fratele său, primul pe lista de la Senat, nu a întrunit numărul necesar de voturi pentru a fi parlamentar.Cei cinci membri ai ”familiei extinse” AUR de la Caraș-Severin sunt:\n\n Letiția Aman, mamă;\n\n Bogdana Humeniuc, fiică\n\n Darius Crinel Boncilă, sotul Letitiei\n\n Alexandra Teodora Tufiși, fiică\n\n Corneliu Hrimiuc, fratele mamei.\n\n Primii patru au candidat la Camera Deputaților, Aman fiind aleasă deputat, iar Hrimiuc a deschis lista de la Senat.\n\nA doua familie pe listele de parlamentar Ioan și Daniela Caracoancea, din Moldova Noua ambii pe locuri neelegibile. În total, AUR a avut 11 candidați în județ: 7 la Cameră și 4 la Senat, obținând circa 7% din sufragii.\n\n ”Nu se poate vorbi de nepotism. Sunt persoane cu calificări, crescuți în spiritul credinței. Aceștia sunt oamenii cu care am putut ieși în față”, a declarat Letiția Aman pentru G4Media.ro, enumerând meseriile celor cinci: ea, fratele și partenerul sunt ingineri, o fiică medic, iar cealaltă, inspector de calitate.\n\n Cu zece zile înainte de a prelua șefia AUR în județ, Aman și Boncilă au candidat la alegerile locale din partea PNȚCD. Ea respinge acuzația de traseism, afirmând că a făcut acest pas din cauza lipsei de implicare în campanie a unor colegi țărăniști, a asocierii formațiunii cu PSD și a candidaturii la parlamentare a liderului PNȚCD, Aurelian Pavelescu, pe listele PER.\n\nPromovarea unor familii întregi pe listele AUR intră în contradicție totală cu unul dintre principiile fundamentale înscrise în Programul politic al partidului: Principiul meritocratic. ”Meritocrația înseamnă accesul la poziții sociale și de prestigiu pe baza meritelor personale. Inteligența, competența, calitățile morale și efortul depus pentru scopurile comune sînt cele în virtutea cărora membrii mișcării noastre vor căpăta responsabilități în organizație și funcții și demnități în stat”, se arată în documentul de bază al partidului.(G4 media.ro)",
        "label": "Banat"
    },
    {
        "title": "HURDUZEU SE LUPTA CU DROGURILE",
        "text": "Fără Bariere – Tot adevărul despre droguri”: Un apel la conștientizare în inima Caraș-Severinului Într-o atmosferă plină de emoție și reflecție, președintele Consiliului Județean Caraș-Severin, Silviu Hurduzeu, a participat pe 14 noiembrie 2024 la evenimentul „Fără Bariere – Tot adevărul despre droguri”. Evenimentul, găzduit de Amfiteatrul „Eftimie Murgu” din cadrul Centrului Universitar UBB Reșița, s-a desfășurat în prezența doamnei Natalia Intotero, ministrul familiei, tineretului și egalității de șanse, marcând o etapă importantă a unei campanii naționale dedicate conștientizării riscurilor și consecințelor consumului de droguri. Parte a unei inițiative lansate în primăvara acestui an, campania a avut ca obiectiv principal prevenția și sensibilizarea tinerilor în fața uneia dintre cele mai mari provocări ale societății contemporane: consumul de droguri. Evenimentul de la Reșița a adus în prim-plan povești reale, relatate de tineri care au reușit să își depășească dependențele. Cu curaj, aceștia au împărtășit experiențele lor dureroase, dar și drumul anevoios al recuperării, oferindu-le participanților lecții valoroase despre pericolele care pot distruge vieți. Sesiunea de întrebări anonime a fost un moment revelator, oferindu-le tinerilor prezenți în sală ocazia de a primi răspunsuri directe și sincere la frământările lor. Abordarea deschisă și lipsită de prejudecăți a fost apreciată, creând un dialog autentic între generații. Președintele Silviu Hurduzeu a vorbit din perspectiva unui lider, dar mai ales din cea a unui părinte, subliniind importanța unor astfel de inițiative:\n\n „A fost o întâlnire care pe mine, ca părinte, m-a emoționat și cred că și pe toți cei prezenți în sală. Felicit inițiativa, este o campanie demarată în primăvara acestui an, finalizată astăzi la Reșița, și cred că este abordarea corectă. Prima dată trebuie să conștientizăm pericolul reprezentat de consumul de droguri, pentru că se recuperează foarte repede decalajul numărului de consumatori din România față de cel din vestul Europei. Trebuie făcută prevenție, apoi consumatorii trebuie ajutați să se reabiliteze și cred că genul acesta de acțiuni trebuie continuat în Caraș-Severin.” Un exemplu de implicare pentru un viitor mai sigur Prezența ministrului Natalia Intotero și a președintelui Silviu Hurduzeu la acest eveniment subliniază angajamentul autorităților în lupta împotriva consumului de droguri. Campania „Fără Bariere – Tot adevărul despre droguri” nu doar informează, ci și inspiră, oferind soluții practice și sprijin celor afectați. Astfel de inițiative reprezintă pași concreți spre construirea unei societăți mai conștiente, mai informate și mai pregătite să combată acest flagel. La Reșița, s-a făcut un pas important în această direcție – un pas care, sperăm, va avea ecouri în întreaga țară.",
        "label": "Banat"
    },
    {
        "title": "Un pas mare pentru sănătate: Finanțarea noului Spital Județean Caraș-Severin din Reșița",
        "text": "România a făcut un pas important în direcția asigurării serviciilor de sănătate de calitate pentru comunitățile sale. Senatul României a votat legea pentru aprobarea Ordonanței de Urgență care stabilește reguli și criterii pentru finanțarea spitalelor, inclusiv prin împrumuturi luate de stat de la Banca Europeană de Investiții (BEI). Această decizie deschide drumul pentru finanțarea noului Spital Județean Caraș-Severin din Reșița, un proiect vital pentru regiune. În strategia stabilită prin programul de guvernare al coaliției PNL-PSD, prioritățile includ modernizarea infrastructurii de sănătate, iar noul Spital Județean din Caraș-Severin a fost inclus cu precădere. Această mișcare reflectă angajamentul față de sănătatea cetățenilor și necesitatea de a oferi acces la servicii medicale de înaltă calitate în întreaga țară. Argumentele pentru construirea unui nou spital județean sunt fundamentate și relevante pentru îmbunătățirea sistemului de sănătate. Paralel cu susținerea pentru Elicopterul SMURD de la Caransebeș, care a demonstrat utilitatea și eficiența intervenției rapide în situații de urgență, un nou spital județean ar completa infrastructura medicală și ar asigura o gamă extinsă de servicii pentru comunitatea locală. Mai mult, realizările și colaborările din cadrul administrației locale merită felicitate. Primarul Reșiței, Ioan Popa, și Consiliul Județean Caraș-Severin au lucrat în parteneriat pentru pregătirea și implementarea proiectului noului spital. De asemenea, votul favorabil al consilierilor municipali din Reșița pentru alocarea terenului subliniază posibilitatea realizării acestui proiect important. Decizia de a investi într-un spital nou reflectă o viziune progresistă și o abordare pragmatică. Romeo Dunca, care a subliniat necesitatea renunțării la investițiile în clădiri vechi în favoarea unui spital modern, și-a dovedit curajul și determinarea pentru progres. Această schimbare de paradigmă în abordarea investițiilor în infrastructura medicală va aduce beneficii semnificative pentru comunitatea locală și va contribui la îmbunătățirea calității serviciilor medicale. În plus, implicarea autorităților locale în procesul de finanțare a spitalelor municipale și orășenești este o veste îmbucurătoare pentru comunitățile din întreaga țară. Această măsură poate asigura modernizarea și îmbunătățirea infrastructurii medicale la nivel local, având un impact pozitiv asupra accesului și calității serviciilor de sănătate. Astfel, investiția în sănătate este investiția în viitorul și bunăstarea populației. Salvarea unei vieți înseamnă salvarea unei lumi întregi, iar construirea unui spital modern în Caraș-Severin reprezintă un pas semnificativ în această direcție. Cu optimism și determinare, acest vis devine realitate, contribuind la îmbunătățirea calității vieții pentru generațiile viitoare. Mult succes și izbândă tuturor celor implicați în acest proiect vital pentru comunitatea noastră!",
        "label": "Banat"
    },
    {
        "title": "Băleanu pune presiune pe Torma la final de mandat!",
        "text": "Băleanu şi Partidul Verde Moldova Nouă, prin cei doi consilieri locali, bifează prima ,,victorie”majora în Consiliul Local Moldova Nouă.\n\n Două proiecte importante pentru mediul de afaceri au fost aprobate de Consiliul Local Moldova Nouă în data de 17.08.2020.\n\n Anularea HCL 6757/25.06.2020, proiect prin care se constrângea atât activitatea comercială a societăţiilor care are au datorii cât şi activitatea societăţii care închiriază spaţiul comercial în care îşi desfăşoară activitatea şi îngrădeşte drepturile societăţii comerciale.\n\n Art.1 Se aprobă modificarea art. 5 lit. k din Anexa la Hotărârea Consiliului Local al Oraşului Moldova Nouă nr. 76/30/07.2010, care va avea următorul conţinut:,,Certificatul fiscal eliberat de Biroul Taxe şi Impozite Locale prin care să se ateste că atât agentul economic, cât şi cel care pune la dispoziţia agentului economic spaţiul pentru punctul de lucru unde acesta îşi desfăşoară activitatea, nu au datorii faţă de bugetul local. În cazul în care există datorii ale acestora, avizarea anuală a autorizaţiei de funcţionare se va face numai după achitarea lor.”\n\nPentru toate întârzierile pe care o societate comercială, există accesorii ale debitelor către Primărie sau alte instituţii ale statului, adică penalităţi, dobânzi etc. Suplimentar sunt mecanisme de mediere în care o datorie poate fi eşalonată sau dacă nu s-a reuşit cu medierea se poate bloca contul societăţii comerciale.\n\n Proiect care constrânge atât activitatea comercială a societăţii care are datorii cât şi activitatea societăţii care închiriază spaţiul comercial în care îşi desfăşoară activitatea şi îngrădeşte drepturile societăţii comerciale.\n\n Acest proiect a fost anulat şi s-a revenit la vechea metodologie de eliberare a autorizaţiei de funcţionare, fără ca agentul economic să mai poată fi constrâns ,,ilegal” de către serviciul de Taxe şi Impozite al primăriei Moldova Nouă.\n\n Al doilea proiect aprobat a fost cel referitor la : micşorarea impozitelor pe clădirile nerezidenţiale aflate în proprietatea persoanelor juridice de la 1,8% la 0,8%!\n\n Moldova Nouă avea cel mai mare impozit din Banat. Dacă dorim ca mediul de afaceri să prospere în Moldova Nouă, primarul aflat în funcţie trebuie să înţeleagă că firmele locale nu fug din oraş la greu, rămân şi lucrează mai departe.\n\n Sunt bucuros că Torma a înţeles pe final de mandat că nu poate fi singurul privat din Moldova Nouă, aceste proiecte trebuiau modificate din prima zi de mandat.\n\n Nu înţeleg logica lui Ion Chisăliţă, liberalul şef de la Moldova Nouă. De ce nu a trimis consilieri la şedinţă să voteze măcar cele două proiecte, foarte importante pentru mediul de afaceri local, mai ales ca HCL cu nr. 76/30.07.2010 a fost votată chiar în mandatul lui şi în mod normal nu ar fi trebuit să fie de acord cu modificarea lui. Din nefericire l-au susţinut pe Torma în consiliu 25.06.2020 şi au votat modificarea lui,atunci au putut fi prezenti. Acum când era nevoie de fiecare vot să putem anula aberaţiile lui Torma, liberalii au dat ,,colţul” .precizeaza Eugen Baleanu",
        "label": "Banat"
    },
    {
        "title": "Accident pe muchie de cuțit la Reșița: O tragedie evitată la limită!",
        "text": "O liniște aparentă domnea pe străzile din Reșița, până când un zgomot asurzitor a sfâșiat aerul. Un autobuz plin ochi cu pasageri, care se îndrepta spre destinația sa, a fost lovit în plin de un BMW care și-a croit drum prin trafic fără nicio grijă. Era cât pe ce să asistăm la o catastrofă de proporții, o tragedie care ar fi putut transforma viețile atâtor oameni într-o clipă. Incidentul s-a petrecut la doar câteva sute de metri de locul în care, cu doar o săptămână în urmă, un alt autobuz a fost implicat într-un accident similar. De parcă acest loc ar fi bântuit de un blestem nevăzut al imprudenței, din nou cauza principală a fost aceeași: neacordarea de prioritate. Într-o fracțiune de secundă, gestul nesăbuit al șoferului din BMW a pus în pericol zeci de vieți. Un autoturism care circula pe prima bandă a decis brusc să vireze la stânga, fără a se asigura. În acel moment fatidic, șoferul autobuzului a făcut tot posibilul să evite impactul, dar nu a fost suficient. Mașina a fost lovită în plin, iar autobuzul s-a oprit într-un huruit metalic, cu pasagerii încremeniți de spaimă, martori ai unui posibil masacru rutier. Imaginează-ți doar haosul din interiorul autobuzului: oameni cuprinși de panică, țipete și strigăte de ajutor, priviri pline de groază fixate pe geamurile aburite. Fiecare secundă părea o eternitate. Pentru câțiva dintre pasageri, timpul parcă se oprise, înfășurat într-o atmosferă sufocantă de teamă și neliniște. Din fericire, destinul a fost de partea lor în acea zi fatidică. Nicio persoană nu a fost rănită, dar lecția acestui eveniment trebuie să rămână adânc întipărită în mințile tuturor celor care se aventurează pe drumuri fără responsabilitate. În ciuda șocului, ambii șoferi au fost testați cu etilotestul, iar rezultatele au fost negative. **Cât de aproape am fost de o tragedie?** Într-o fracțiune de secundă, lucrurile ar fi putut lua o turnură mult mai gravă. Gestul nechibzuit al unui singur om putea să transforme acea dimineață obișnuită într-o zi neagră pentru zeci de familii. Aceasta este o avertizare cruntă pentru toți șoferii. Un moment de neatenție poate însemna vieți distruse. Fiți prudenți!",
        "label": "Banat"
    },
    {
        "title": "Guvernul a decis, printr-o Ordonanță de Urgență adoptată ! Pacienții cu COVID-19 asimptomatici sau cei cu simptome ușoare nu vor mai fi internați în spital, ci vor sta izolați acasă !",
        "text": "Guvernul a decis, printr-o Ordonanță de Urgență adoptată joi, că pacienții cu COVID-19 asimptomatici sau cei cu simptome ușoare nu vor mai fi internați în spital, ci vor sta izolați acasă și vor ține legătura cu medicul de familie. Doar dacă simptomele se agravează, ei vor ajunge la spital. Ce trebuie să faci dacă ai simptome specifice COVID-19, dacă diagnosticul se confirmă, se infirmă sau dacă DSP îți cere să intri în carantină – fiecare situație, explicată pas cu pas.\n\nOrdonanța nu produce deocamdată efecte, nefiind încă publicată în Monitorul Oficial. În plus, este nevoie și de încă un Ordin comun Ministerul Sănătății – CNAS care să prevadă clar modalitatea de plată a medicilor de familie, care sunt plătiți pe contracte cu Casa de Asigurări de Sănătate.\n\nCe trebuie să faci dacă ai simptome specifice COVID-19, dacă diagnosticul se confirmă, se infirmă sau dacă DSP îți cere să intri în carantină – fiecare situație, explicată pas cu pas:\n\nPERSOANELE CARE PREZINTĂ SIMPTOME SPECIFICE COVID-19 rămân la domiciliu până la primirea rezultatului testului care confirmă sau infirmă diagnosticul de COVID-19.\n\nÎn cazul în care DIAGNOSTICUL ESTE INFIRMAT, pacientul va primi de la medicul de familie concediu medical până la remediarea problemelor de sănătate.\n\nÎn cazul în care testarea confirmă că PERSOANA ESTE INFECTATĂ CU COVID-19, dar nu prezintă simptome sau manifestă o formă ușoară a bolii, poate rămâne izolată la domiciliu, în monitorizarea medicului de familie, fără a mai fi necesară evaluarea unui medic specialist și va primi concediu medical de la medicul de familie.\n\nPERSOANELE FĂRĂ SIMPTOME CARE SE TESTEAZĂ, iar testul este pozitiv (asimptomatici), pot rămâne în monitorizarea medicului de familie, care le acordă concediu medical pentru perioada de izolare.\n\nPersoanele pentru care DSP instituie MĂSURA CARANTINĂRII (contact direct cu persona infectată sau vine din zona rosie) vor primi concediu medical de carantinare de la medicul de familie, în baza deciziei DSP.\n\nÎn ceea ce privește concediul de carantinare în baza deciziei DSP, în cazul în care diagnosticul este COVID-19, acesta se plătește cu echivalentul a 100% din salariu. Pentru cei cu simptome asemanatoare COVID, dar care se dovedește că nu au COVID în urma testării, se acordă concediu medical pentru afecțiunea de care aceștia suferă, în procentul prevăzut de lege, precizează reprezentanții Casei Naționale de Asigurări de Sănătate.",
        "label": "Banat"
    },
    {
        "title": "Polițiștii din Timiș, 23 de percheziții la evazioniști fiscali",
        "text": "Polițiștii de la Investigarea Criminalității Economice din Timiș fac, joi, 23 de percheziții în Timiș, Caraș-Severin, Hunedoara și București. Sunt vizați evazioniști fiscali.\n\nDescinderile sunt făcute în cadrul a 8 dosare penale de evaziune fiscală. În Timiș sunt 19 percheziții și două în Caraș-Severin.\n\n„Din cercetări a reieșit că, în perioada 2022 – 2024, 14 persoane, în calitate de reprezentanți în drept sau în fapt ai unor societăți comerciale, în scopul sustragerii de la îndeplinirea obligațiilor fiscale, în mod repetat, ar fi reținut și nu ar fi virat către organul fiscal competent contribuțiile sau ar fi virat parțial sumele reținute pentru salariile și veniturile asimilate acestora (impozite și contribuții sociale), creând astfel un prejudiciu bugetului general consolidat al statului”, a transmis IPJ Timiș.\n\nPrejudiciile cauzate de infracțiunile economico-financiare depășesc 8,3 milioane de lei, plus dobânzi și penalități. Totodată, în urma acțiunilor desfășurate au fost instituite sechestre asiguratorii asupra bunurilor persoanelor fizice și juridice, în valoare de aproximativ 6,5 milioane de lei.",
        "label": "Banat"
    },
    {
        "title": "Proxenet căutat în Franța, prins la Oravița!",
        "text": "Nu a scăpat! Polițiștii din Oravița au prins un bărbat căutat în toată Europa pentru fapte de proxenetism.\n\nUn bărbat de 50 de ani pentru care exista un mandat European de arestare a fost prins în Oravița, după ce autoritățile franceze l-au condamnat pentru proxenetism. Procurorul de la Curtea de Apel Timișoara a dispus reținerea acestuia pentru 24 de ore iar judecătorul a dispus arestarea preventive pentru a finaliza procedurile de extrădare către Franța.",
        "label": "Banat"
    },
    {
        "title": "Florin Călinescu, prezent la Moldova Nouă înaintea alegerilor locale de duminică!",
        "text": "Florin Călinescu, președintele Partidului Verde, a fost prezent la Moldova Nouă, înainte de alegerile care vor avea loc duminică, pe 24 ianuarie, susținându-l pe Eugen Băleanu, membru al Partidului Verde și candidat la primăria orașului Moldova Nouă:\n\n„Eugen nu este un om greu si drept, nu este un om care să poarte cuiva pică sau să piardă timpul cu așa ceva. Este un om de acțiune, îl cunoașteți. El va duce toate proiectele începute și de Torma și de alții în interesul dumneavoastră, eu voi veghea la acest lucru să se întâmple. Aveți nevoie de turism, aveți nevoie de timp petrecut cu drag în orașul dumneavoastră, aveți nevoie de un serviciu de sănătate de calitate, aveți nevoie de școală, aveți nevoie de grădiniță, aveți nevoie de un bulevard ca lumea, de o faleză, de un ștrand, de multe lucruri pe care Eugen poate să le facă cu deplinul acord al tuturor consilierilor și al tuturor partidelor. Noi, Partidul Verde, nu suntem un partid al războiului, suntem un partid al construcției și al colaborării. Eu veneam aici, fiind timișorean, încă de pe vremea când exista Ada Kaleh și îmi aduc aminte că era o localitate înfloritoare, dunăreană. Este inadmisibil să-ți treacă Dunărea prin casă și tu să nu ții cont de asta. Ce se întâmplă în weekend-ul ăsta o să mai comentez pentru că, de parcă a devenit deodată bătălia între Trump și Joe Biden Moldova-Nouă: elicoptere, șefi de partide, șefi de Camera Deputaților, foști miniștri de interne – o adunare de mediocrii, o adunare de figuranți care se dau mari în fața dumneavoastră. Nu, dumneavoastră sunteți mari, ei trebuie să fie slujitorii dumneavoastră și ai noștri. Eugen va fi slujitorul dumneavostră. Ca să vii tu, fost ministru de interne, să ne ameninți pe aici și pe dumneavoastră, ca să vii tu, șeful Camerei Deputaților, nu știu dacă vine, cu elicoptere și așa mai departe, să înspăimânți polițiștii, jandarmii… Eugen era chitit să fraudeze alegerile și eu am venit ca să le fraudăm împreună cu dumneavoastră. Dumneavoastră ne puteți ajuta „să fraudăm” alegerile astea duminică, votându-l pe Eugen și acordându-ne încrederea dumneavoastră. Cred că putem să facem ceva. Dacă vă folosește cuvântul meu, luați-l în considerare. Voi sta cu ochii pe Eugen, a doua zi în care o ia strâmb, îi retragem sprijinul politic și organizăm alte alegeri. Nu facem găinării, nu facem lucrurile de mântuială, nu mințim, suntem niște oameni care avem o vârstă, încât dacă mai spunem minciuni, nu le mai ținem minte. Așa că singura noastră șansă este să spunem adevărul. Nu promitem mare lucru, îi lăsăm pe alții să vă promită minciuni. Noi încercăm să facem ceea ce se poate face cu bun simț și într-o etapizare clară. Cine vă spune că lucrurile se rezolvă astăzi, uitați-vă la primarul nou al Bucureștiului, care a promis marea cu sarea și la urmă face peste doi, trei ani. Noi nu facem chestia asta dar așa, începând cu o mătură, începând cu un bec colo, începând cu o liță aici, cu o zugrăveală, cu o curățenie. Aici, lângă bloc, dacă aș vrea să fac un film de pe vremea lui Gheorghiu-Dej, cred că aici se poate face. Haideți să schimbăm puțin treaba asta, dumincă votați-l pe Eugen Băleanu. Să vă mai spun ceva: și-a permis să spună cineva, fost ministru de interne, nu-mi aduc aminte cum îl cheamă, că are de-a face cu un animal. Ei bine, abia acum l-ați hrănit pentru că l-ați jignit, stimate domn, iar eu am venit de la București în calitate de veterinar să-l fac bine pe animăluțul nostru verde rănit dar să ne ferească toți necurații să ne rănească cineva pentru că, după aceea, chiar putem să facem lucrurile cum trebuie. Suntem sănătoși, nu suntem nici animale, nici răniți, decât de o politică proastă de 30 de ani de zile pe care au făcut-o toți. Partidul Verde poate să fie șansa întregii țări. Putem să începem cu Moldova Nouă. Dumincă, Eugen Băleanu. Vă mulțumesc!”\n\nDe asemenea, și Eugen Băleanu a spus câteva cuvinte în legătură cu alegerile de duminică, încercând să convingă cetățenii să participe la vot:\n\n„Duminică vă așteptăm la vot, noi nu fraudăm alegerile. Noi suntem pentru oraș, eu cu domnul președinte, Florin Călinescu, și oamenii care ne înconjoară. N-am venit să plătim voturile cu 50,100 sau 200 de lei, nu avem flotanți, nu avem mascați, nu avem mașini să vă intimideze, nu avem nimic decât voința cetățeanului este voința noastră. Noi trebuie să obținem acordul cetățenilor pentru a fi votat Eugen Băleanu. Asta facem, încercăm să convingem oamenii să vină la vot, de fraudat, ați fraudat voi, nu noi.”In 2012,Ion Chisalita, il acuza pe Lupu de fraudarea alegerilor ,acum aceasi oameni care au fost alaturi de Lupu Matei sunt langa Ion Chisalita !Ce pot sa inteleg, eu sau Dumneavoastra?Si atunci sau renumarat voturile si tot nu a iesit Ion Chisalita ……dar nu au facut contestatii ….",
        "label": "Banat"
    },
    {
        "title": "Loredana Racu, instalată în funcția de primar al comunei Vărădia prin vot, dar și prin sentință judecătorească!",
        "text": "Social-democrata și-a câștigat la Tribunalul Caraș-Severin dreptul de a fi primar al Vărădiei! Inițial, mandatul îi fusese invalidat!\n\nTribunalul Caraș-Severin a admis apelul formulat de Loredana Racu împotriva încheierii civile nr. 1778/15.10.2024 pronunţată de Judecătoria Oraviţa și a schimbat în tot încheierea apelată, validând alegerea acesteia, candidat din partea Partidului Social Democrat la alegerile locale din 09.06.2024 în funcţia de primar al comunei Vărădia. Decizia este definitivă și fost comunicată deja Prefectului județului Caraş-Severin și Secretarului General al UAT Vărădia.\n\nÎn primă fază, Judecătoria Oravița invalidase alegerea Loredanei Racu în funcţia de primar al comunei cărășene, din motive ce au fost clarificate abia acum, la instanța superioară.\n\nLoredana Racu urmează să depună jurământul de primar și să-și intre în drepturi, completând o listă întreagă de primari pe care PSD îi are în Caraș-Severin. Mai exact, vreo 70% dintre ei!",
        "label": "Banat"
    },
    {
        "title": "Judecătoarea Stuparu: președintele Dunca îi șantajează pe consilierii PSD!",
        "text": "Fosta vicepreședintă a Tribunalului Caraș-Severin „l-a pus sub învinuire” pe Romeo Dunca după plângerea penală pe care șeful județului le-a făcut-o liderilor PSD și primarilor PNL care s-ar fi lăsat „cumpărați”, mituiți din bani publici!\n\nSesizată procurorilor anticorupție, alături de ceilalți colegi ai săi, consilieri județeni PSD și PMP, fostul magistrat Gabriela Stuparu îi atrage atenția lui Romeo Dunca asupra faptului că tocmai el riscă să răspundă în fața organelor de cercetare penală, pentru infracțiunea de șantaj. Un șantaj pe care președintele CJ l-ar fi făcut chiar în plen, în ședința de vineri!\n\nRomeo Dunca le ceruse tuturor aleșilor județeni să admită plângerea prealabilă formulată împotriva Hotărârii CJ prin care se distribuiseră 37 de milioane de lei primăriilor din județ, o distribuire pe care liberalul a contestat-o vehement. „Fac apel să resetăm momentul, să anulăm acea hotărâre. Să dăm un exemplu de normalitate! Dacă admiteți să desființăm acea hotărâre nepotrivită, voi veni cu propunerea inițială și închidem subiectul ăsta. Suntem sătui, obosiți de plângeri! Poate fi pasul unei schimbări în bine! Deși, după ultimele sondaje, se pare că oamenii apreciază cearta!”, le-a transmis președintele Dunca reprezentanților PSD și PMP.\n\nGabriela Stuparu a făcut ochii mari și a intervenit imediat: „Sunt surprinsă de cum înțelegeți dvs. normalitatea. Mai întâi faceți plângeri și după aceea veniți în ședință și ne cereți să acționăm cu normalitate. Nu faceți altceva decât să ne șantajați! Persistați în a face unele demersuri care sunt sub incidența legii penale. Sunteți pe infracțiunea de șantaj și de inducerea în eroare a organelor judiciare!”\n\nRomeo Dunca nu-și face niciun fel de griji, ba chiar ia peste picior justiția Gabrielei Stuparu. Susține că era de datoria sa să se lupte pentru o repartizare echilibrată a celor 37 de milioane de lei, chiar dacă asta înseamnă să ceară intervenția DNA Timișoara.\n\n„Așteptăm să vedem ce zice instanța, dacă instanța va suspenda acest act sau nu. Mă acuză de șantaj acum. Poate că dacă mai era în funcție doamna, acum mă și condamna. Cui îi plac toate aceste demersuri, tot acest scandal? Credeți că mie îmi place? Dar pentru banii primăriilor trebuie să facem un efort, merită să riscăm și merită să fim așa cum zice doamna, în apropierea laturii penale. Eu nu văd că am procedat ilegal aici, eu cred că mi-am respectat chiar niște obligații pe care le am în fișa postului, adică dacă mi se pare că ceva are un iz penal, sunt obligat să iau poziție. Dacă o să mă aresteze cineva că a spus că ar fi mai bine să diminuăm riscul de a face o pagubă mare cu aceste practici penale, pentru că dacă am reclamat, înseamnă că eu le consider penale, adică acelea de a cumpăra primari de la alte formațiuni politice, atunci să mi se facă și rechizitoriul și asta este!”, a replicat președintele Dunca.",
        "label": "Banat"
    },
    {
        "title": "Atenție, șoferi! Echipați-vă mașinile de iarnă",
        "text": "Poliția Română atrage atenția șoferilor să își pregătească mașinile pentru iarnă. Deja sunt zone unde ninge sau se depune polei, iar autovehiculele nedonate corespunzător pot fi un pericol.\n\nPotrivit legii, este interzisă: „conducerea autovehiculului pe drumurile publice acoperite cu zăpadă, gheață sau polei, fără ca acesta să fie dotat cu anvelope de iarnă, iar în cazul autovehiculului de transport marfă cu o masă totală maximă autorizată mai mare de 3,5 tone și al autovehiculului de transport persoane cu mai mult de 9 locuri pe scaune, inclusiv cel al conducătorului auto, fără ca acestea să fie echipate cu anvelope de iarnă pe roțile axei/axelor de tracțiune sau fără a avea montate pe aceste roți lanțuri sau alte echipamente antiderapante certificate”.\n\nAmenzile sunt cuprinse între 1.485 şi 3.300 de lei, precum și cu măsura reţinerii certificatului de înmatriculare.\n\n„Sezonul rece care se apropie poate fi caracterizat de condiții meteorologice nefavorabile circulației rutiere pe autostrăzi, ce pot genera nesiguranță în deplasare. Caracteristicile traficului rutier din perioada care urmează sunt diferite față de cele obișnuite, întrucât unii conducători de autovehicule nu au experiența conducerii pe autostradă, având tendința de a neglija reguli de conduită elementare, cu efect imediat în planul siguranței rutiere. Multe accidentele rutiere produse pe autostrăzi s-au întâmplat în zonele unde se circulă cu viteză redusă, pe fondul condițiilor meteorologice nefavorabile (ceață, ploaie torențială, ninsoare, polei)”, atrage atenția Poliția Română.\n\nSunt acceptate ca anvelope de iarnă cauciucurile inscripționate cu unul dintre simbolurile „M+S”, „M.S.”, „MS” sau „M&S”.",
        "label": "Banat"
    },
    {
        "title": "Moldova Nouă dă liber imaginației!",
        "text": "Elevii din Clisura Dunării, provocați să-și lase imaginația să „curgă” în creații de pictură, grafică și desen.\n\nConcursul intitulat „Liber imaginației” continuă cu cea de-a șaptea ediție, tema pentru această ediție fiind iarna. Elevii talentați sunt invitați să se înscrie gratuit în concursul la care pot participa cu maxim trei lucrări de format A4 sau A3. Lucrările vor trebui trimise pe adresa Casei de Cultură Moldova Nouă până pe 22 noiembrie, specificând pe verso numele și prenumele participantului, vârsta, clasa, unitatea de învățământ și profesorul coordonator.\n\nConcursul se va desfășura pe categoriile de vârstă 6-10 ani, 11-14 ani și 15-18 ani. Cele mai bune lucrări din fiecare categorie vor fi recompensate și cu medalii, iar câștigătorii vor fi anunțați pe 29 noiembrie. Pe 3 decembrie, va fi deschide luna magică a sărbătorilor de iarnă prin prezentarea tuturor lucrărilor înscrise în concurs în cadrul unei expoziții la care vor fi prezenți și participanții la concurs.\n\nOrganizatorii concursului, Casa de Cultură Moldova Nouă împreună cu Primăria și Consiliul Local Moldova Nouă, urează mult succes și inspirație tuturor elevilor din Clisură, pe care-i invită să participe la concurs. Prin intermediul acestui eveniment, organizatorii au urmărit ca provocarea să însemne bucurie, dând totodată șansa de a descoperi elevi talentați. Creațiile participanților la edițiile se până acum întregesc de șase ediții colecțiile casei de cultură din Moldova Nouă.",
        "label": "Banat"
    },
    {
        "title": "Stații inteligente de transport la Moldova Nouă",
        "text": "Grație unui proiect PNRR, 16 stații SMART au fost deja amplasate la Moldova Nouă. Se vrea încurajarea folosirii transportului în comun.\n\nNoile stații dispun de ecrane publicitare, prize USB pentru încărcarea diverselor dispozitive, hub de comunicații care permite transmiterea datelor în timp real. Prin noile condiții civilizate de așteptare se creează premizele pentru creșterea a numărului de utilizatori de transport public în dauna mașinilor personale. Rezultatul final va fi o diminuare a aglomerației, scăderea poluării și a numărului de posibile accidente.\n\nCele 16 stații SMART sunt dispuse astfel:\n\n – Orașul Nou, șapte stații: zona Penny Market, policlinicii, Sectorul Poliției de Frontieră Moldova Veche, blocul turn, blocul nr. 9, complexul vechi, BRD);\n\n – Moldova Nouă – Boșneag: cinci stații în zona Străzii Minerilor;\n\n – Moldova Veche: două stații în zona Administrație Fiscale și în proximitatea societății Super Steel & Design;\n\n – Măcești: o stație în zona Pârva Reka, spre Cabana „Dunărea”;\n\n – Moldovița: o stație în zona centrală.\n\nPentru locuitorii din zona Boșneag, Primăria Moldova Nouă anunță că actualul proiect a prevăzut amplasarea de stații doar pe Str. Minerilor. Străzile 1 Decembrie 1918 și Nicolae Bălcescu vor intra în sarcina Consiliului Județean Caraș-Severin, parte a proiectului care prevede modernizarea tronsonului DJ 571 – intersecție DN 57 – Moldova Nouă – Cărbunari – Sasca Montană – Ciuchici. „Cu pași mărunți și siguri, orașul se îndreaptă, prin proiectele pe care le implementăm, spre conceptul de Smart City. Cetățenii să aibă grijă de aceste stații ca să nu ne trezim cu vandalizarea sau distrugerea lor. Cred că oamenii vor ca orașul lor să arate modern și civilizat, cum se întâmplă în alte orașe din țară și din străinătate”, a spus primarul Adrian Torma.",
        "label": "Banat"
    },
    {
        "title": "La Timișoara se monitorizează publicitatea avocaților",
        "text": "Publicitatea pe Google Ads pentru avocați s-ar putea să devină prohibită. Totul depinde de poziția UNBR-ului….\n\nAvocat Sergiu Stănilă, decanul Baroului Timiș, a fost chestionat despre posibilitatea ca la Timișoara să fie luată o decizie referitoare la interzicerea publicității avocaților prin Google Ads. Aceasta în contextul în care, la Cluj, a fost emisă o hotărâre ce interzice publicitatea termenilor de genul „avocat Cluj”. Însă, peste tot în România, orice avocat care apelează la anunțuri publicitare folosește termeni de genul „avocat Timișoara”, Cluj, Iași, București, etc.\n\nDespre toate acestea mai jos, dar mai întâi poziția avocatului Sergiu Stănilă.\n\n„Sunt convins că Baroul Cluj a adoptat această hotărâre, raportându-se la dispozițiile legale și statutare care reglementează profesia de avocat în general și publicitatea formei de exercitare a profesiei de avocat, în particular. Nu cred că această hotărâre a fost adoptată pentru un avocat anume. În ceea ce privește Baroul Timiș, pot să vă spun că și noi, în cadrul Consiliului Baroului, monitorizăm activitatea de publicitate a formelor de exercitare a profesiei de avocat. Aplicând, atunci când suntem sesizați sau atunci când ne sesizăm din oficiu, dispozițiile legale.\n\nÎn ultima perioadă, ultimele 6 luni să zicem, au fost invitați la ședința de consiliu mai mulți colegi pe acest subiect. Ulterior măsurilor adoptate de consiliu, aceștia conformându-se dispozițiilor legale.\n\nMijloacele tehnice și informatice aflate azi la îndemâna profesionistului avocat, dorința acestuia de a se promova (uneori excesiv), sunt câteva argumente pentru care «lupta» organelor profesiei cu publicitatea formelor de exercitare a profesiei de avocat nu este una ușoară. Dacă vom adopta o asemenea hotărâre? Fără a contesta utilitatea ei, consider totuși că dispozițiile Statutului Profesiei de Avocat (acesta reglementează în detaliu activitatea de publicitate) pot fi aplicate și direct, fără o hotărâre «specială», cu aplicabilitate în raza de competență a baroului respectiv.\n\nCred cu tărie însă că soluția eficientă este buna credință a avocatului, confraternitatea care trebuie să ne caracterizeze. Justițiabilul, clientul, trebuie să aleagă avocatul pe baza unor criterii de performanță, de pregătire, de disponibilitate, de experiență în categoria de litigii în care este interesat (justițiabilul), nu în baza unor reclame care într-un mod mai mult sau mai puțin «forțat», «te conduc» către un anume avocat, care poate a plătit un abonament mai scump la motorul de căutare, decât colegul sau.”\n\nHotărârea de la Cluj despre anunțurile pe Google\n\nÎn data de 13 mai (!) a fost adoptată de către Baroul Cluj o hotărâre de consiliu care, dacă nu va fi taxată ca nelegală de către UNBR, ar putea deschide o cutie a Pandorei pentru toți avocații din România. Hotărârea 108, despre care puteți citi aici își propune să sancționeze pe toți acei avocați (din Cluj) care se promovează pe Google Ads cu termenii de „avocat Cluj”, „lawyer Cluj” sau formule asemănătoare.\n\nSite-ul Clujust.ro dezvăluie că hotărârea îl are țintă pe un membru al consiliului, împotriva căruia a și fost emisă aceasta. Este voba de avocatul Dan Chertes, care a și contestat deja, considerând că Baroul a emis un act ilegal. Acum suntem în așteptarea deciziei UNBR-ului, care va trebui să se pronunțe: este legal sau nu? Și-a depășit sau nu atribuțiile Baroul din Cluj?\n\nBun, ce ar însemna acum ca Hotărârea 108 să fie pusă în aplicare așa cum a fost ea formulată? Cum zice și Dan Chertes, în primul rând i-ar pune pe avocații din Cluj într-o postură dezavantajoasă comparabil cu cei care nu sunt membrii acestui barou.\n\nDar efectul cel mai mare, zic eu, autorul articolului, ar fi acela că la nivelul întregii țări s-ar putea declanșa un efect în cascadă. Adică orice barou va putea să emită hotărâri cu aplicabilitate pe plan local, care să interzică publicitatea pe Google Ads a avocaților din respectivul barou.\n\n„Trebuie să știți că articolul din clujust dezinformează. Dacă dl. Golban ar fi citit și numai cererea mea în anulare (disponibilă aici) ar fi aflat că pentru site-ul «Avocatura Altfel» deja Consiliul UNBR s-a pronunțat că este ok. A fost respinsă o plângere disciplinară, chiar cu motivarea susținută de mine. Respectiv că nu încalcă 8.2 din Anexa 34 la Statut, adică «altfel» nu este un termen generic care face referire la serviciile avocațiale.\n\nArgumentele pe larg le regăsiți în postarea amintită mai sus și în cererea de anulare a hotărârii Consiliului Baroului Cluj. Rațiunea adoptării hotărârii de Consiliu o regăsiți parțial în ea, respectiv că, dacă în Google se caută «avocat cluj» se vor regăsi «sponsored» tot aceleași cabinete de avocatură. Hotărârea suferă din punctul de vedere al faptului că dovedește o lipsă de înțelegere a modului de funcționare a Google Aads și Google în general. Dincolo de faptul că e nelegală. Vedem ce va zice Consiliul UNBR.”\n\nTrebuie să vă mai informăm că, acum, în afară de publicitatea prin website-uri personale, avocații din România își fac publicitate aproape exclusiv prin anunțuri pe Google.",
        "label": "Banat"
    },
    {
        "title": "FALIMENTAREA INDUSTRIEI DA REZULTATE BUNE LA RESITA!",
        "text": "Reșița se află în fruntea clasamentului național, triumfând ca lider absolut între municipiile cu cel mai curat aer din România! Conform prestigiosului Index de Calitate a Aerului realizat de CITY INDEX, Reșița strălucește prin aerul său pur, depășind cu autoritate alte orașe mari precum Galați și Sfântu Gheorghe. Monitorizarea atentă a parametrilor esențiali precum NO2, NOx, PM10 și PM2.5, desfășurată între 2021 și 2023, a confirmat supremația Reșiței. Datele culese din stațiile de monitorizare urbană, industrială și de trafic oferă o imagine incontestabilă a calității superioare a aerului din acest municipiu, care se distinge între cele 41 de orașe reședință de județ din România. În timp ce metropole precum București, Cluj-Napoca și Iași sunt obligate să implementeze măsuri urgente pentru a redresa calitatea aerului, Reșița continuă să fie un exemplu strălucitor. Traficul intens și utilizarea combustibililor fosili sunt provocări comune, dar orașul nostru demonstrează că investițiile în transport public ecologic și extinderea spațiilor verzi pot aduce o victorie categorică în lupta pentru un aer mai curat. Reșița se află la înălțime, arătând întregii țări cum se poate trăi într-un mediu sănătos și curat!",
        "label": "Banat"
    },
    {
        "title": "Program special la Direcția de Evidență a Persoanelor din Timișoara, în weekend",
        "text": "Cu ocazia alegerilor prezidențiale, Direcția de Evidență a Persoanelor din Timișoara va avea un program special în weekend.\n\nDecizia a fost luată pentru a facilita accesul timișorenilor la documentele necesare exercitării dreptului de vot. Astfel, în zilele de 23 și 24 noiembrie, programul de lucru va fi următorul:\n\nÎn acest interval, cetățenii pot depune cereri pentru emiterea actelor de identitate și pot ridica documentele conform următorului calendar:\n\nProgramul pentru weekendurile 30 noiembrie – 1 decembrie și 7 – 8 decembrie va fi identic cu cel al weekendului 23 – 24 noiembrie. Informații suplimentare pot fi obținute la sediul Direcției de Evidență a Persoanelor, bulevardul Mihai Eminescu nr 15, la numărul 0256.969, tastele 1-5-1 sau prin email la evpers@primariatm.ro.",
        "label": "Banat"
    },
    {
        "title": "Primul viceprimar al Timișoarei, ales săptămâna viitoare",
        "text": "După ce noul Consiliu Local Timișoara a fost învestit, la începutul săptămânii viitoare va fi ales primul viceprimar.\n\nPrimăria Timișoara anunță că marți, 19 noiembrie, de la ora 17.00, are loc prima ședința extraordinară după învestirea noului Consiliu Local. Așa cum a anunțat primarul Dominic Fritz, pe ordinea de zi a primei ședințe va sta și un proiect de hotărâre cu privire la „alegerea viceprimarilor/viceprimarului Municipiului Timișoara”.\n\nDin spusele edilului, se va propune ca primul viceprimar al Timișoarei să fie numit tot Ruben Lațcău, din partea USR. Rămâne de văzut cine va fi cel de-al doilea viceprimar al orașului, în urma negocierilor dintre partide.\n\nDe asemenea, tot în ședința de marți va depune jurământul și Roberto-Sebastian David, de la USR, care îi ia locul în Consiliul Local Timișoara lui Dominic Fritz, ca urmare a câștigării unui nou mandat de primar.",
        "label": "Banat"
    },
    {
        "title": "3,5 milioane de euro pentru asfalt pe mai multe străzi din Oțelu Roșu",
        "text": "Continuă lucrările de modernizare a infrastructurii rutiere la Oțelu Roșu. Pe mai multe străzi din oraș se va turna asfalt.\n\nLuna trecută au demarat lucrările de modernizare a patru străzi din cartierul Cireșa. Investiția face parte dintr-un proiect mai amplu, derulat de Primăria Oțelu Roșu prin Programul Național „Anghel Saligny”. Valoarea investiției se ridică la 3,5 milioane de euro.\n\nPrin același proiect vor fi reabilitate și străzile Ciprian Porumbescu, Vasile Alecsandri (sectoarele I și II), Gheorghe Doja (sectoarele I și II), Tineretului, Scărișoara, Câmpului, 1 Mai, Crișan și Viitorului, dar și Drumul Comunal Mal.\n\n„Continuăm lucrările de reabilitare a străzilor din cartierul Cireșa, iar de săptămâna viitoare se va începe lucrul și pe drumul comunal care duce în cartierul Mal. Constructorul va înaintea în funcție de condițiile meteo, pentru că ne dorim lucrări de calitate”, a declarat primarul orașului Oțelu Roșu, Luca Mălăiescu.",
        "label": "Banat"
    },
    {
        "title": "În Caraș-Severin, Direcția Silvică face completări în amenajamente",
        "text": "După doborâturile produse vara trecută de vântul puternic, se vor face împăduriri pe 180 de hectare din Caraș-Severin.\n\nImediat după fenomenele meteo care au doborât pe aproape 376.000 de metri cubi de arbori pe 4.070 de hectare, Direcția Silvică Caraș-Severin a trimis informări despre amploarea situației către Romsilva, Garda Forestieră Timișoara, Instituția Prefectului Caraș Severin și Parcul Național Semenic Cheile Carașului. Ulterior, reprezentanții Gărzii Forestiere, împreună cu cei ai Direcției Silvice și proiectanții care au făcut amenajamentle silvice au propus o serie de lucrări în completarea celor cuprinse în amenajamentul silvic. Asta deoarece, la momentul elaborării planului de lucrări inițial, situații precum cea produsă în zilele de 13 și 14 iulie 2023, nu au fost prevăzut.\n\nÎn consecință, conform lui Daniel Poliță (foto), inginer în cadrul Direcției Silvice Caraș-Severin, se va interveni cu lucrări suplimentare. „În raport cu măsurile tehnice specifice, vom efectua toate lucrările care se impun în conformitate cu prevederile amenajamentele silvice și cu derogările la prevederile acestora. Se vor face împăduriri pe aproximativ 180 de hectare, dintre care 150 de hectare sunt la ocolul Silvic Mehadia iar 30 la Ocolul Silvic Anina”, a spus ing. Poliță într-o ședință ținută la Prefectura Caraș-Severin.\n\nE important de reținut că 10% din suprafața afectată de doborâturi se află pe teritoriul Parcului național Semenic Cheile-Carașului. Aici însă se află 54% din masa lemnoasă doborâtă și, conform legii, nu se poate interveni în niciun fel fiind vorba despre o zonă protejată. În celelalte zone însă, silvicultorii pot interveni pentru a susține regenerarea pădurilor afectate de doborâturi.",
        "label": "Banat"
    },
    {
        "title": "Abandonul sau arderea deșeurilor, scumpe în Timișoara",
        "text": "Mai mulți timișoreni au fost amendați pentru că au abandonat sau ars deșeuri. Cuantumul sancțiunilor se ridică la 120.000 de lei.\n\nAproape 40 de amenzi au fost date în ultimele două săptămâni.\n\n„Un bărbat care a abandonat pe strada Înfrățirii ambalaje din carton a fost sancționat cu 1.000 de lei, urmând ca aceeași măsură să fie aplicată și în ceea ce privește cea de-a doua persoană care a fost identificată aruncând aici un vas de toaletă. O sancțiune mai mare a fost aplicată unui alt bărbat care, împreună cu o rudă, a abandonat pe un teren viran de pe strada Adam Mickiewicz, o cantitate impresionantă de resturi provenite de curățarea curții imobilului în care locuiește, de pe strada Rarău din Timișoara. Cel în cauză a fost sancționat cu 45.000 de lei”, aflăm de la Poliția Locală.\n\nTot amendă de 45.000 de lei a primit un alt bărbat care a incendiat, în apropiere de Podul Săcălazului din Timișoara, deșeuri precum folii plastic, polistiren și ambalaje de la electrocasnice mari.",
        "label": "Banat"
    },
    {
        "title": "Bilant COVID-19!3.240 de cazuri noi de persoane infectate cu noul coronavirus, 130 de decese, 1.076 de pacienţi internaţi la ATI!",
        "text": "Grupul de Comunicare Strategică a anunţat”Până astăzi, 9 noiembrie, pe teritoriul României, au fost confirmate 306.991 de cazuri de persoane infectate cu noul coronavirus (COVID – 19). 206.793 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 3.240 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, relevă datele transmise luni.\n\nIn intervalul 08.11.2020 (10:00) – 09.11.2020 (10:00) au fost raportate 130 de decese (72 bărbați și 58 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Botoșani, Brașov, Constanța, Dâmbovița, Dolj, Giurgiu, Gorj, Hunedoara, Iași, Maramureș, Mehedinți, Neamț, Prahova, Sibiu, Suceava, Teleorman, Timiș, Ilfov și Municipiul București.\n\nDintre acestea, 1 deces a fost înregistrat la categoria de vârstă 0-9 ani, 2 decese la categoria de vârstă 30-39 de ani, 6 decese la categoria de vârstă 40-49 de ani, 24 decese la categoria de vârstă 50-59 de ani, 26 decese la categoria de vârstă 60-69 ani, 45 decese la categoria de vârstă 70-79 ani și 26 decese la categoria de peste 80 de ani.\n\n127 dintre decesele înregistrate sunt ale unor pacienți care au prezentat comorbidități, iar 3 pacienți decedați nu au prezentat comorbidități.\n\nÎn unitățile sanitare de profil, numărul total de persoane internate cu COVID-19 este de 12.688. Dintre acestea, 1.076 sunt internate la ATI.\n\nPână la această dată, la nivel național, au fost prelucrate 3.488.090 de teste. Dintre acestea, 11.445 au fost efectuate în ultimele 24 de ore, 7.286 în baza definiției de caz și a protocolului medical și 4.159 la cerere.",
        "label": "Banat"
    },
    {
        "title": "Starea de Alertă, prelungită în România cu încă 30 de zile!",
        "text": "Comitetul Național pentru Situații de Urgență a adoptat astăzi, 10 februarie 2021, Hotărârea numărul 8.\n\n„Prin această Hotărâre se propune prelungirea Stării de Alertă, pe o perioadă de 30 de zile, pe teritoriul României, păstrarea măsurilor de prevenție adoptate la nivel national și includerea focarelor de COVID – 19 în calcularea incidenței privind răspândirea noului tip de ,,coronavirus”, se arată într-un comunicat transmis de Grupul de Comunicare Strategică.",
        "label": "Banat"
    },
    {
        "title": "Moldova Noua, 100 de zile fara primar si Consiliu Local!Au inceput dezbaterile la Inalta Curte de casatie si Justitie !Torma versus PNL Caras-Severin !",
        "text": "După mai bine de 100 de zile, Inalta Curte de Casaţie si Justiţie judecată recursul iniţiat de liberalii. Moldova Nouă, 4 luni fără primar şi consiliul local, daca în prima şedinţă de judecata vor fi solicitate amânări sau alte strategii ale părţilor, este posibil ca Moldova Nouă să mai prindă o sărbătoare mare fără primar şi consiliul local, Paştele!\n\nIncepând cu orele 9, Înalta Curte judeca recursul dosarului cu nr 981/59/2020. Cine sunt ,,actorii” celebrului dosar?. ORGANIZAŢIA JUDEŢEANĂ CARAŞ-SEVERIN A PARTIDULUI SOCIAL DEMOCRAT – Intimat (Reclamant)\n\nCare sunt soluţiile pe care instanţa de judecată le poate da?\n• refacerea alegerilor în totalitate de la zero pentru toate partidele\n\nTeoretic varianta nr. 1 are şansele cele mai mari, dar ar crea şi multe probleme liberalilor… Dacă Înalta Curte validează alegerile, Torma va cere 100% daune financiare consistente.\n\nVarianta nr.2 ar mulţumi pe toată lumea şi ar putea îndrepta toate erorile făcute de BEC, BEJ şi instante, în opinia noastră.\n\nVarianta nr. 3 are cele mai mici şanse. În primul rând rezultatele obţinute de PSD la parlamentare pot influenţa decizia instanţei şi ar fi soluţia cea mai dură şi cu efect politic major local.\n\nCe spune Eugen Baleanu, presedintele verzilor din Clisura Dunarii ,nu aș vrea să comentez prea multe acum ,asteptam sentinta instanțelor de judecată. Vizavi de faptul că Moldova Nouă nu are primar și nici Consiliul Local, într-adevăr, din punct de vedere administrativ, există un oarecare disconfort, dar, pe de altă parte, consider că e cea mai mare liniște pe care a avut-o urbea în ultimii 30 de ani. Indiferent cine va fi primar, el trebuie să înțeleagă că prioritatea lui se rezumă la aducerea și menținerea stării de liniște în oraș, precum și la buna conviețuire cu celelalte partide. Altfel, de la o contradicție, azi-mâine, pe o chestie pe care poate tu nu o înțelegi sau nu ești de acord cu ea, ci cu totul altceva, există riscul ca din cauza acestui lucru să fii transformat în dușmanul orașului, să fii înjurat, umilit. Trebuie să existe o schimbare la Moldova Nouă și poate că, de maine , lucrurile vor decurge normal. În orice caz, scandalurile politice personale trebuie să înceteze. De ce? Pentru că, de la un proiect în Consiliul Local, ajungi să te măscărești, să te dușmănești cu cel aflat la putere. Nu! Gata cu astfel de situații! Nu trebuie să votezi un proiect doar pentru că așa vor mușchii inițiatorului acestuia. Fiecare are dreptul la opinie.Sper ca,Inalta Curte sa clarifice situatia chiar de azi 13 ianuarie .",
        "label": "Banat"
    },
    {
        "title": "Aproape 140 de șoferi de TIR, amendați în Timișoara",
        "text": "Polițiștii locali din Timișoara au amendat, în ultimele 2 luni, aproape 140 de șoferi de vehicule de mare tonaj care au circulat ilegal pe străzile orașului.\n\nCuantumul sancțiunilor trece de 210.000 de lei. Cei mai mulți au fost prinși pe străzi precum Virtuții, Antenei, Dâmbovița, Avram Imbroane, Circumvalațiunii, Cetății, 16 Decembrie, Constantin Brâncoveanu, Sever Bocu, Popa Șapcă, Cluj, Tudor Vladimirescu, Calea Șagului sau Grigore Alexandrescu.\n\n„Au fost primite și zeci de sesizări de la cetățeni care reclamă faptul că astfel de autovehicule se deplasează pe străzile din oraș fără a ține cont de indicatoare, producând trepidații la clădirile din apropiere și deteriorând carosabilul sau producând praf, poluare și zgomot”, spun polițiștii locali. Pentru a putea circula prin Timișoara cu TIR-uri, șoferii au nevoie de o aprobare de la Primăria Timișoara.",
        "label": "Banat"
    },
    {
        "title": "Dorin Florea ,primarul de Targu Mures, crede că oamenii săraci n-ar trebui să mai facă copii",
        "text": "Dacă nu ai de lucru ceva tot trebuie să faci ca să ieşi în evidenţă. Primarul de Târgu Mureş, Dorin Florea, vrea să interzică cu ajutorul compartimentului de specialitate ,,Asistenţă socială” din cadrul Primăriei Târgu Mureş, familiilor nevoiaşe: ţigani sau români să ,,facă copii” da se întamplă în Europa nu în Africa sau alt stat din lumea a treia. Apucături de nazist get-beget… „Propun introducerea obligatorie a unei anchete sociale pentru cuplurile care vor să aducă pe lume copii, anchetă care să țină cont de următoarele lucruri: dovada unui loc de muncă și a unei locuințe stabile; situație financiară acceptabilă; un nivel de educație minim stabilit prin lege; vârsta minimă la care un adult să devină părinte”, a scris Dorin Florea, pe pagina de Facebook.\n\nAdică, mâine în şedinţă de Consiliul Local al Municipiului Târgu Mureş propunem lista cu cei care pot avea copii sau nu. Păi de locurile de muncă cine se ocupă într-un oraş? Nu tu ca primar? De locuinţe nu tu? De educaţie tot tu ca primar îţi bagi botul în numirile directorilor sau managerilor că tu eşti ,,şeful orasului”. Asistaţii sociali sunt o problemă majoră pentru toată ţara, nu doar pentru Târgu Mureş, statul român încurajează nemunca prin susţinerea acestei clase sociale. Ce nu spune Herr Florea este că asistaţii sociali reprezintă 5 şi 10% dintre votanţii celui aflat la putere.\n\nŞi sa vedem ce mai spune Herr Florea… „Eu am (la Tg. Mureș- n.r.) cel mai mare număr de țigani din țară (…) Țiganii sunt o problemă serioasă a României și ne facem că nu vedem?! (…) De când i-a dezrobit Cuza, au rămas la fel”, a spus el, precizând că „dacă văd trei copii la cerșit, în rețele de pedofilie, sunt nebun să nu intervin ca stat și să las pe seama Justiției”.\n\n El a mai spus că în cazurile în care condițiile nu s-ar respecta, copiii ar fi luați în grija statului și ar fi educați, operațiune care ar putea fi de succes pentru „că nu se deosebesc cu nimic de ceilalți”.\n\n Întrebat dacă propunerea sa nu va fi calificată drept una nazistă, Dorin Florea a răspuns: „Mă doare în fund de mediocritatea abjectă a celor care spun asta”.\n\n În alte state din Europa pentru acesta comunicare şi idei naziste 100% îţi dădeai demisia adhoc… dar în România se pot testa public tot felul de provocări ale viitorului… şi asta poate fi o provocare!\n\nZi de zi ,in ochii tai",
        "label": "Banat"
    },
    {
        "title": "În Consiliul Local Lugoj, reprezentanți sătești din Tapia și Măguri",
        "text": "După depunerea jurământului de către consilierii locali Simina Giurchi (PSD) și Mihai Agache (PNL), numărul consilierilor locali ai municipiului Lugoj este complet, adică 19 cu drept de vot.\n\nUrmătoarea etapă va fi completarea consiliului local cu reprezentanții sătești de la Tapia și Măguri. Aceștia sunt aleși prin vot de către comunitățile respective. Conform legii, locuitorii satelor aparținătoare sunt reprezentaţi la şedinţele consiliului local de delegați sătești. Ei participă la ședințe, nu au drept de vot, dar pot exprima doleanțele comunităților pe care le reprezintă, la secțiunea „diverse”. Alegerea delegatului sătesc se face cu majoritatea voturilor celor prezenţi, iar adunarea trebuie consemnată într-un proces-verbal care se prezintă în prima şedinţă a consiliului local. La adunarea sătească pot participa toţi cetăţenii cu drept de vot și domiciliu în satul respectiv.\n\n„În ședința ordinară pe luna octombrie, am avut o ședință de organizare a consiliului local, a comisiilor de specialitate precum și reprezentanții consiliului local în unitățile de învățământ. În perioada următoare, vom demara procedura alegerilor pentru reprezentanții sătești din Tapia și Măguri. Voi discuta cu compartimentul juridic și cu cei de la partea administrativă. Apoi vom face anunțul public, în condițiile legii, pentru a avea reprezentanți sătești susținuți de comunitățile acestor localități aparținătoare”, a spus primarul Călin Dobra. Delegatul sătesc este asimilat aleşilor locali, este ales pe perioada mandatului consiliului local, în termen de 20 de zile de la data constituirii acestuia. Alegerea se face de către o adunare sătească, convocată de primar cu cel puţin 15 zile înainte. Adunarea se desfăşoară în prezenţa primarului sau a viceprimarului şi a secretarului general al unităţii administrativ – teritoriale.",
        "label": "Banat"
    },
    {
        "title": "Haos in PSD!Presedintele Marcel Ciolacu luat prin surprindere de demisia premierului Orban!",
        "text": "„Știm că domnul Orban și PNL ne-au anunțat că, indiferent de scorul politic, domnul Orban rămâne primul ministru al României. Ținând cont de votul românilor, care au sancționat cel mai incompetent și corupt post-decembrist Guvern al României, e normal că s-a cerut demisia. Dar nu poți să fii iresponsabil să arunci țara, în acest moment. Ludovic Orban a aruncat țara într-o criză politică! Noi nu avem un Parlament! Noi nu știm rezultatele oficiale ale alegerilor, nu știm dacă anumite formațiuni au intrat sau nu în Parlament. Este prostie! Este prostie cruntă și iresponsabilitatea unui om de stat care, vremelnic, ca fiecare dintre noi, ocupă o funcție publică la un asemenea nivel!\n\nNu poți să-ți dai demisia și să lași țara fără un Guvern cu drepturi depline, care să nu emită ordonanțe, când mor oameni! Mor 200 de oameni pe zi, când ai ATI-uri blocate, când ești în plină criză economică! Cât de inconștient poți să fii să-ți dai demisia fără să ai niște rezultate finale și un nou Parlament constituit? Poate să-mi răspundă cineva de la Orban sau de la Cotroceni pentru acest gest, incalificabil?\n\nAm o singură rugăminte! E așa de greu să recunoaștem că a făcut cea mai mare tâmpenie politică făcută de 30 de ani în România, acest Orban? Să spună: Eu mă duc să-mi dau demisia să mă duc să fac majorități. Eu mi-aș lua bătaie!”, a declarat Marcel Ciolacu, în direct la B1 TV.",
        "label": "Banat"
    },
    {
        "title": "SENATORUL DE CARAS-SEVERIN, ION MOCIOALCA-PSD ARUNCA SAGETI OTRAVITE SPRE COTROCENI!",
        "text": "Ca sa parafrazez o zicere de tristă amintire, vă spun că a fost nevoie ca într-un an să ardă nu mai puțin de 12 spitale pentru ca președintele Iohannis să tragă o nouă concluzie cinică, și anume că statul ar fi eșuat. Șocantă nu este această nouă afirmație, ci aroganța celui care de 7 ani se află la conducerea acestei țări. Statul nu este o entitate de sine stătătoare numai bună de a prelua vina. Conform Constituției, Statul este însuși președintele României. Cu aceeași atitudine olimpiană, Klaus Iohannis extrage doar puterea din poziția de putere cu care a fost înzestrat temporar prin vot. Nu își asumă răspunderea și nu se simte vinovat. Practic, președintele Iohannis nu are nici o treabă cu Statul, el poziționându-se pe margine, ca simplu privitor-comentator, neînțelegând nici după atâta amar de vreme că puterea sa are în spate o răspundere imensă. Cea mai mare păcăleală a ultimilor șapte ani de viață publică românească, plin de complexe monarhice și frustrări provinciale, președintele etern relaxat a inaugurat astfel ruptura totală de popor. Și nu oricum, ci într-un plin moment tragic – cel al arderii spitalului de la Constanța.\n\nCa o nenorocire pentru poporul român, întâiul exponent al eșecului – președintele Iohannis – are o panoplie bogată de insuccese. Toată acțiunea publică a sa din ultima perioadă indică un operator politic fără busolă, în derivă, cu o agendă perfect paralelă cu interesul public. Desprins total de realitățile scumpirilor alimentelor și facturilor la utilități sau de eșecul campaniei de vaccinare, Iohannis compensează hohotul de râs național stârnit prin apologia unui sport elitist – golful, perfect inaccesibil românului obișnuit – făcând o vizită la New York, unde nici măcar nu și-a făcut timp pentru o întâlnire cu diaspora românească din SUA, așa cum e cutuma la astfel de vizite întinse pe câteva zile. Șirul de acțiuni în profund dispreț față de popor și Constituție este apoi completat cu participarea la congresul PNL pentru a-l susține public pe Florin Cîțu – un alt reprezentant de seamă al eșecului guvernării de dreapta – după ce anterior a făcut o campanie masivă pentru alegerea acestuia. Vedem așadar că, într-o sumară enumerare, țara a mers practic din eșec în eșec. Cununa dezastrului strategiei prezidențiale a fost pusă la momentul demiterii Guvernului, unde marele cățărător politic Florin Cîțu și-a văzut fulminanta ascensiune politică stopată brutal de o moțiune de cenzură adoptată „big time” cu mai multe voturi decât toate celelalte din istorie. Și ce a făcut președintele Iohannis? A abdicat de la exercitarea imediată a îndeplinirii unui atribut constituțional și a prelungit soluționarea stării de criză cu cel puțin o săptămână. Și-a adâncit cu frenezie propriul eșec personal rezultat în urma votului în Parlament și a dovedit – pentru a nu știu câta oară – că este incapabil de acțiuni ferme în momente critice.\n\nCe a făcut, de fapt, președintele Iohannis vreme de 7 ani? Răspuns: a sădit ghinionul și a făcut din eșec politică de stat. A jucat golf și a moșit două guverne-dezastru pentru țară: guvernul Zero condus de Dacian Cioloș și Guvernul coaliției de dreapta pentru care sănătatea și învățământul nu au fost nicicând prioritare. Singurul proiect de succes al lui Iohannis poartă numele de „România relaxată” și se caracterizează printr-un stil unic de a întoarce spatele românilor când țara arde, atât la propriu, cât și la figurat. Pentru că atunci când este nevoie de acțiune și implicare, președintele se declară îngrozit, ridică neputincios din umeri, după care pleacă la schi. Pas cu pas, președintele Iohannis a petrecut ultimii 7 ani din viața politică a românilor într-o perfectă inerție, lăsând în urma sa doar dâra eșecului. Toate momentele de cruntă și tragică neadecvare la realitățile oamenilor sunt rezultatul unui comportament profund non-prezidențial. În 7 ani de mandat, Klaus Iohannis nu și-a exercitat de fapt funcția. Nu a înțeles niciodată pe deplin rolul președintelui, nu a umplut cu sens această funcție, iar guvernele practic impuse românilor, în profund dispreț față de votul acestora, sunt un exemplu de improvizaţie şi de mediocritate crasă. De aici impresia de inadecvare totală, de timp pierdut pentru România, pentru reformele pe care le-a tot promis în campaniile electorale și pe care le-a abandonat cu nonșalanță și în sfidarea cetățenilor care au stat ore în șir la cozi să-l voteze.",
        "label": "Banat"
    },
    {
        "title": "RESITA. AVERTIZARE! RAMANEM FARA APA!",
        "text": "Joi, 24 octombrie, se va opri apa în tot municipiul Reșița ARTROM STEEL TUBES S.A.va întrerupe joi, 24 octombrie, alimentarea cu apă brută către municipiul Reșița pentru a înlocui robinetul principal de la barajul Secu. Această intervenție va afecta întreg orașul, iar Aquacaraș va sista furnizarea apei potabile în intervalul orar **08:00 – 21:00**. Atenție! Vor fi afectați toți consumatorii din municipiu, cu excepția celor din cartierele:\n\n – Țerova\n\n – Dealu Crucii\n\n – Mociur\n\n – Poiana Golului Pentru a trece mai ușor peste această perioadă, vă recomandăm să vă faceți provizii de apă, astfel încât să reduceți disconfortul creat de această oprire necesară. Mulțumim pentru înțelegere și ne cerem scuze pentru eventualele inconveniente!",
        "label": "Banat"
    },
    {
        "title": "Nicolae Robu anunță că s-ar fi furat pagina „Like Timișoara”. O plângere a fost depusă la DIICOT",
        "text": "Creată și administrată de Andreea Robu, fiica fostului primar PNL al Timișoarei, pagina de Facebook distribuia, în principal, mesaje critice la adresa administrației Fritz.\n\nConsilierul președintelui PSD al CJT, fostul primar al Timișoarei Nicolae Robu a anunțat, luni dimineață, că pagina de Facebook „Like Timișoara” ar fi fost furată.\n\n„Această pagină, ajunsă la aproape 60.000 de urmăritori și printre cele mai apreciate din Timișoara, a fost creată acum 10 ani, de fiica mea, Andreea Robu, în urma unui brainstorming între un număr de apropiați ai ei, colegi de TNL. În ultimii ani, pagina a avut un administrator unic, Robu Andreea și câțiva editori girați de ea. Mai ales în perioada de circa 1,5-2 ani de dinaintea alegerilor locale, pagina Like Timișoara a fost principala voce cu audiență semnificativă, critică la adresa șlehtei Fritz. Ei bine, în primele zile de după 22 iulie 2024, s-a constatat că cineva a uzurpat calitatea de administrator unic al paginii a Andreei Robu și totodată a anulat și calitatea de editori pentru toți colaboratorii”, a scris Nicolae Robu pe contul său de Facebook.\n\nRobu interpretează pierderea accesului Andreei la această pagină drept un „act de criminalitate informatică deosebit de grav”. Fără să prezinte dovezi, el asociază acest furt cu persoane apropiate de actuala administrație a orașului.\n\n„Considerând că furtul paginii sale reprezintă un act de criminalitate informatică deosebit de grav, intolerabil, fiica mea s-a adresat DIICOT și la ora actuală plângerea este pe agenda de lucru a instituțiilor competente ale statului. Așteptăm elucidarea cazului, până atunci neputând aduce acuze, ci doar întreba: cine altcineva decât un serv Fritz putea comite o asemenea faptă?!”, a concluzionat consilierul președintelui CJ Timiș.",
        "label": "Banat"
    },
    {
        "title": "BILANT COVID-19: 8.262 de cazuri noi de persoane infectate cu COVID-19, 186 de decese, 1.174 de pacienţi internaţi la ATI!",
        "text": "Grupul de Comunicare Strategica comunica:”Până astăzi, 17 noiembrie, pe teritoriul României, au fost confirmate 373.474 de cazuri de persoane infectate cu noul coronavirus (COVID – 19). 253.244 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 8.262 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”.\n\nÎn intervalul 16.11.2020 (10:00) – 17.11.2020 (10:00) au fost raportate 186 de decese (110 bărbaţi şi 76 femei), ale unor pacienţi infectaţi cu noul coronavirus, internaţi în spitalele Alba, Arad, Argeş, Bacău, Bihor, Bistriţa-Năsăud, Botoşani, Brăila, Braşov, Călăraşi, Constanţa, Dâmboviţa, Dolj, Galaţi, Gorj, Harghita, Hunedoara, Ialomiţa, Iaşi, Maramureş, Mehedinţi, Mureş, Prahova, Sălaj, Sibiu, Suceava, Teleorman, Timiş, Tulcea, Vaslui şi Municipiul Bucureşti.\n\nDintre acestea, 1 deces a fost înregistrat la categoria de vârstă 30-39 de ani, 5 decese la categoria de vârstă 40-49 de ani, 15 decese la categoria de vârstă 50-59 de ani, 45 decese la categoria de vârstă 60-69 ani, 69 decese la categoria de vârstă 70-79 ani şi 51 decese la categoria de peste 80 de ani.\n\n182 dintre decesele înregistrate sunt ale unor pacienţi care au prezentat comorbidităţi, iar 4 pacienţi decedaţi nu au prezentat comorbidităţi.\n\nÎn unităţile sanitare de profil, numărul total de persoane internate cu COVID-19 este de 13.292. Dintre acestea, 1.174 sunt internate la ATI.\n\nPână la această dată, la nivel naţional, au fost prelucrate 3.733.410 teste. Dintre acestea, 31.082 au fost efectuate în ultimele 24 de ore, 18.868 în baza definiţiei de caz şi a protocolului medical şi 12.214 la cerere.\n\nPe teritoriul României, 46.884 de persoane confirmate cu infecţie cu noul coronavirus sunt în izolare la domiciliu, iar 13.382 de persoane se află în izolare instituţionalizată. De asemenea, 80.262 de persoane se află în carantină la domiciliu, iar în carantină instituţionalizată se află 16 persoane.\n\nÎn ultimele 24 de ore, au fost înregistrate 6.412 de apeluri la numărul unic de urgenţă 112 şi 1.046 la linia TELVERDE (0800 800 358), deschisă special pentru informarea cetăţenilor.",
        "label": "Banat"
    },
    {
        "title": "Andrei Plujar ,de 30 de ani aceleași partide și aceași politicieni conduc destinele comunităților mai mici sau mai mari , cu trădări și pactizare cu “inamicul”",
        "text": "La mai bine de 30 de ani de la Revoluția din decembrie 1989 românii se vor afla din nou în fața urnelor pentru a-și alege reprezentații în administrația locală. Alegerile din această toamnă survin într-o situație critică, pe fondul epidemiei de COVID, agravată de neîncrederea generalizată în clasa politică și lipsa perspectivelor că situația se va îmbunătăți pe viitor. Potrivit ultimului sondaj IRES 9 din 10 români nu mai au încredere în partidele politice și în politicieni, iar 3 din 4 români consideră că direcția în care se îndreaptă țara este una greșită.\n\nPotrivit studiului realizat, atunci cand sunt rugați să indice primul cuvânt care le vine in minte când se gândesc la partidele din România, majoritatea enunțurilor au caracter depreciativ la adresa formațiunilor politice.\n\n“Printre acestea cele mai frecvente se referă la: hoți / furt / escrocherie – indicate de 12% dintre participanții la studiu sau corupție / mită (10%). Asocierile pozitive sunt prezente într-o proportie redusă”, relevă studiul IRES\n\nÎn aceste condiții nu este de mirare că participarea politică a cetățenilor este la rândul ei afectată și mai bine de jumătate dintre români aleg să nu se mai prezinte la vot.\n\nCauzele care determină pesimismul și lipsa oricărei speranțe că lucrurile vor evolua pozitiv trebuie căutate în primul rând în modul în care s-a făcut și se face politică în România. Aceleași partide și aceași politicieni conduc destinele comunităților mai mici sau mai mari de 30 de ani, cu trădări și pactizare cu “inamicul” așa cum se întâmplă și acum în Caraș-Severin. Dănuț Mușa, primarul de la Vărădia, și Petre Hațegan, primarul de la Iablanița, au trecut de la PSD la PNL, Luminița Jivan, deputat și fostă președintă a PSD Caraș-Severin părăsește barca cu gândul spre alte orizonturi. Si nu sunt singurii. Până în 2018 Ion Mocioalca și Ion Spânu, aleși în 2016 din partea PSD, au schimbat partidul, la fel s-a întâmplat și cu Ion Tabugan, care trece de la PMP la ALDE și apoi la PNL. De altfel, Ion Tabugan a reușit o performanță unică în politică românească trecând în cele 2 mandate de parlamentar pe la nu mai puțin de 5 partide (PNL, UNPR – unde este ales pe lista PSD, PMP, ALDE și din nou PNL).\n\nPartidele politice, fără de care nu putem vorbi de democrație, care aveau menirea de a servi interesul public, au devenit instrumente de influență și putere în slujba potentaților locali și a clienților apropiați. Persoane anoste, lipsite de realizări profesionale sau personale, fără pregătire temeinică și-au construit cariere politice și au ajuns să ocupe funcții prin intrigi și impostură, slugărnicie sau traseism. Principiile și viziunile de dezvoltare, competența, democrația internă, transparența decizională sau meritocratia, fundamente pentru orice organizație care aspiră la reprezentarea intereselor comune au ajuns sloganuri goale de conținut care sunt vânturate prin fața ochilor electoratului o dată la 4 ani fără a fi respectate. În aceste condiții faptul că cetățenii si-au pierdut încrederea și consideră că “toți politicienii sunt la fel”, „că nu se poate poate schimba nimic”, „că promisiunile sunt făcute să fie încălcate” și aleg să privească cu dispreț tot ce este atins de politică și politicieni este de înțeles. Oamenii care au sperat la o viață normală, la școli si spitale mai bune, la drumuri fără gropi, la respect din partea autorităților și a instituțiilor publice și care au investit cu încredere, prin votul lor, să le fie reprezentate și apărate interesele au fost trădați. De asta am ajuns aici și lucrurile nu pot fi îndreptate ușor.\n\nPentru că așa cum bine spunea una dintre cele mai importante figuri ale politicii nord-americane, președintele Abraham Lincoln „poţi să păcăleşti câţiva oameni tot timpul şi toţi oamenii o perioadă, dar nu poţi să păcăleşti toţi oamenii tot timpul.”\n\nAceasta este motivul pentru care a apărut USR și mai mai târziu Alianța USR-PLUS, pentru că ne-am convins că schimbarea nu poate veni de la actuala clasă politică, ci numai din exterior.\n\nAm ales să facem pasul către politică conștienți că nu vom avea o sarcină ușoară. Dar suntem încrezători că vom reuși!\n\nPentru că suntem noua forță a politicii în România, avangarda schimbării clasei politice actuale. Suntem uniunea oamenilor care doresc modernizarea și democratizarea reală a României, a celor care au decis să facă pasul pentru schimbare.\n\nSuntem cei ce au adus mesajul cetățenilor pe scena politică. În Parlament sau în piețe, ori de câte ori a fost nevoie, noi am fost acolo! Pentru noi, politica se face în dialog direct cu cetățenii și alături de cetățeni. Când Roșia Montană a fost în pericol, după tragedia de la Colectiv, pentru a apăra justiția ori pentru a strânge semnături, noi, viitorii membri USR, nu am stat deoparte. Când a fost nevoie de noi, nu am stat pe gânduri. Oamenii știu că pot conta pe noi. Am dovedit-o. O dovedim în fiecare zi. O vom dovedi.\n\nSuntem aici pentru a construi România de mâine, o țară în care fiecare să aibă libertatea și șansa de a-și construi viața așa cum și-o dorește, într-o societate în care toleranța și solidaritatea oferă sprijin și șanse egale tuturor, iar libera inițiativă și creativitatea ne transformă în oameni liberi de reminiscențele totalitarismului.\n\nRomânia pe care ne-o dorim este România pe care am decis s-o construim împreună. Prin implicare și prin muncă, prin onestitate, asumare și transparență, am reușit să ajungem aici. Am reaprins speranța în inimile cetățenilor, am arătat că politica se poate face și altfel și că nimeni nu ne va salva, în afară de noi înșine. Vrem ca în următorii ani să guvernăm și să schimbăm România, dar avem nevoie de ajutorul tău.\n\nFii alături de noi să schimbăm România în bine!",
        "label": "Banat"
    },
    {
        "title": "Târgul de Crăciun din Timișoara se deschide la sfârșit de noiembrie",
        "text": "Aproape o sută de comercianți își vor vinde produsele la căsuțele din cadrul Târgului de Crăciun din Timișoara, care-și deschide porțile la sfârșit de noiembrie.\n\nCasa de Cultură a Municipiului Timișoara anunță că ediția din acest an a Târgului de Crăciun își va deschide porțile în data de 30 noiembrie, de Sfântul Andrei. Evenimentul se va închide în 05 ianuarie 2025.\n\nÎntre timp, instituția a făcut publică lista comercianților admiși pentru a participa la târg. În total, vor fi aproape o sută de vânzători în căsuțele din cadrul târgului. Printre altele, aceștia vor oferi clienților vin fiert, plăcinte, kurtos, produse specifice de Crăciun și handmade.\n\nȘi în acest an vor fi organizate mici târguri de Crăciuni în alte câteva cartiere din Timișoara.",
        "label": "Banat"
    },
    {
        "title": "Ordinea pe buletinul de vot la parlamentare, în Timiș. AUR, prima poziție",
        "text": "Biroul Electoral de Circumscripție Județeană nr. 37 Timiș pentru alegerile parlamentare din acest an a stabilit, miercuri, ordinea de înscriere pe buletinul de vot a candidaților.\n\nPotrivit legii, sunt trei etape în care se stabilește ordinea în care se înscriu listele de candidați și candidaturile independente pe buletinul de vot.\n\nPrima etapă este rezervată partidelor politice parlamentare, a doua – partidelor și alianțelor altele decât cele parlamentare, precum și minorităților care au depus liste de candidați. În cea de-a treia etapă au fost trase la sorți organizațiile cetățenilor aparținând minorităților naționale, altele decât cele prevăzute în a doua etapă, care au depus liste de candidați.\n\nCandidații independenți se înscriu în partea finală a buletinului de vot, în ordinea înregistrării candidaturilor.\n\nAstfel, în urma tragerii de sorți de către președintele BEJ Timiș, ordinea pe buletinul de vot este următoarea:\n\nÎn ce îi privește pe candidații independenți, ordinea lor pe buletinele de vot este următoarea:\n\nBEJ Timiș anunță că nu au fost formulate contestații împotriva stabilirii ordinii pe buletinele de vot. Joi urmează să fie stabilite și design-urile buletinelor de vot. Găsiți secția de votare la care sunteți arondat aici.",
        "label": "Banat"
    },
    {
        "title": "Independenţii şi noua clasă politică ?",
        "text": "Independenţii vor fi soluţia câştigătoare a viitoarelor alegeri locale? Sau rămân în preferinţele românilor tot partidele, pentru că, oricât ar încerca cineva, actuala clasă politică este aproape imposibil să fie schimbată până în luna mai. Teoretic, mai rămâne o şansă pentru schimbarea clasei politice, măcar la nivel local şi anume cum: schimbarea consilierilor care, de ani buni, stau prin consiliile locale şi nu fac altceva decât să ridice mâna fără să pună o întrebare o intervenţie in timpul unei şedinţe sau un proiect depus in consiliu, toţi putând fi schimbaţi acum, odată cu noile alegeri din 2016. Dar ce facem cu primarii care au două sau patru mandate, primari care în toată vremea cât au guvernat local au reuşit să-şi creeze o adevărată structură organizatorică de tip mafiot şi care, încet încet, au pus mâna pe toată economia locală privată şi de stat. Ce se mai poate face aici ?Doar electoratul poate produce o schimbare reală? Sau ne uităm peste umăr să vedem dacă vine DNA-ul să-l salte pe primar sau să fie declarat de către ANI incompatibil pentru a avea ei un culoar mai bun în drumul spre putere ? Foarte rău dacă viitorii candidaţi aşteaptă indirect ajutorul instituţiilor de stat, toţi cei implicaţi în politică ar trebui să înţeleagă că promovarea se face doar prin muncă politică şi nu pe alte căi, altfel rămânem ancoraţi tot în mizeria din care se chinuie alţii din exterior să ne scoată. West tv Reşita a lansat primul candidat la funcţia de primar pentru Reşita şi, din postură de independent, Dănut Acea – director în cadrul Băncii Transilvania Reşita, este un prim semn serios pentru toate partidele mari. Oamenii s-au săturat de toate partidele aflate la putere în ultimii 25 de ani şi e foarte posibil ca, la Reşita, să avem din nou un primar independent.Mihai Stepanescu tot din poziţia de independent a câştigat primul mandat.Cine îl poate sprijini ? Pe faţă, niciun partid. Cele mici nici vorbă, riscă să rămână în afara Consiliului local, cele mari au nevoie de diversiuni pentru a-l putea sprijini indirect. Spre exemplu, lansarea unui candidat neconvingător şi slab pe care electoratul să nu-l voteze. Deja se petrec mişcări ciudate prin Reşita. Ştefănescu, membru marcant al PSD-ului, se pregăteşte să candideze şi el tot independent, dar fără nicio şansă în faţa noului val care se anunţă deosebit de agresiv: Nelu Popa, Dănut Acea. Acum sunt doar trei candidaţi care declară oficial că vor candida, până în pragul alegrilor vom avea în mod sigur peste 10. În provincie ce independenţi ar putea intra în politică? La Oraviţa avem o singură persoană: Dr.Fara Felician, curtat de toate formaţiunile politice, nehotărât deocamdată.. intră, nu intră în politică..La Moldova Nouă, până în prezent, doar Toni Novăcescu s-ar putea să candideze independent. Surpriza poate veni însă din zona Baptiştilor : Pastorul Nelu Damian, pe care mulți l-ar vrea independent la primărie…și, de ce nu. În luna ianuarie, probabil, se vor cunoaşte toţi candidaţii și vom avea ce analiza.\n\nSă auzim de bine!",
        "label": "Banat"
    },
    {
        "title": "RESITA.PRIMARUL VREA SA PLATIM MAI PUTIN!",
        "text": "Eficiență energetică pentru un viitor mai verde în Reșița Proiectul „Creșterea eficienței energetice pentru blocurile de locuințe – Bulevardul Republicii Reșița, Etapa 2, Componenta Bloc nr. 20” continuă cu succes în cadrul Programului Regional Vest 2021-2027, aducând beneficii semnificative comunității locale. Scopul principal al acestui proiect este reducerea consumului energetic pentru încălzirea locuințelor sub 90 KWh/mp/an, ceea ce înseamnă o scădere de cel puțin 40% față de valorile inițiale. De asemenea, se vizează reducerea emisiilor de CO2 cu peste 40%, contribuind la un mediu mai curat și mai sănătos. Pe lângă eficiența energetică, proiectul aduce și o serie de alte beneficii importante:\n\n – Creșterea confortului rezidențial, prin îmbunătățirea izolației termice și a condițiilor de locuit.\n\n – Reabilitarea estetică a clădirilor, îmbunătățind imaginea urbană a orașului.\n\n – Reducerea amprentei de carbon, contribuind la lupta împotriva schimbărilor climatice.\n\n – Stabilizarea și scăderea costurilor cu energia, ajutând locuitorii să economisească pe termen lung. Implementarea acestui proiect ambițios, cu o durată de șase luni (25 iulie – 31 decembrie 2024), reprezintă un pas semnificativ în direcția modernizării și dezvoltării durabile a orașului Reșița.",
        "label": "Banat"
    },
    {
        "title": "Carasanul",
        "text": "Am aşteptat să treacă emoţia finalului scrutinului de ieri pentru a putea scrie, oarecum la rece, cum mi s-au părut mie alegerile parlamentare 2016. Plec de la o chestiune legată de nostalgicii perioadei ceauşiste. Majoritatea lor este constituită din generaţia părinţilor mei. Oameni veniţi sau duşi prin toate părţile ţării. Cum ajungeau în minunata platformă industrială (a se citi localitate) aveau loc de muncă, locuinţă, plus un CAR din care îşi mobilau locuinţa iar anii viitori mergeau cu familia 18 zile prin orice staţiuni ale minunatei noastre patrii le doreau muşchii. Aşadar, ieri, 11 decembrie 2016. Mulţi au fost şocaţi de scorul zdrobitor scos de PSD. Culmea vehemenţei, cei ce au stat în fotoliu şi nu şi-au deplasat naturelul simţitor la secţiile de votare. Acele cutre ce stau în spatele gardului şi înjură toată uliţa pentru te miri ce neconcordanţe cu cele spuse de popă sau de lidera de opinie a mahalalei. De ce a fost votat PSD? Simplu. Au mărit salariul minim pe economie. Au mărit salarii şi pensii, carevasăzică. Au atins un segment important al micilor intreprinzători, prin reducerea TVA la alimente la nouă la sută şi a TVA-ului standard la 20 la sută. A dat. Dreapta, exprimându-se prin tehnocraţi a spus că nu se pot face majorări de salarii, reduceri de taxe etc. Şi-acum vedeţi de ce am început cu generaţia părinţilor mei? Simplu. Pentru că, orice om, cetăţean normal al unei ţărişoare de oriunde de pe mapamond, votează cu formaţiunea politică ce îi aduce o creştere, cât de mică, a nivelului de trai. Domnilor, asta a făcut PSD. Eu, ca umil cetăţean al Republicii România, nu am nici căderea nici capacitatea să analizez macroeconomic, pe termen scurt, mediu sau lung ce se va întâmpla cu economia întregii ţări. Eu ştiu că, datorită guvernării PSD, de mâine bag cardul în bancomat şi scot mai mulţi bani. Asta în timp ce, dreapta îmi spune mereu că surplusul meu de bani de la bancomat „nu este sustenabil”. Cât despre corupţie şi anticorupţie, orice om cu ceva minte vede în judeţul în care trăieşte că aproape toţi politicienii fură. Indiferent de sigla partidului din care fac parte. Dar, hoţii de la PSD au mai făcut o creştere economică şi au mai tăiat ceva taxe. Şi ar mai fi ceva. Prăduirea averii naţionale, de al cărei rezultat PSD a ştiut să profite emoţional, cu toate că a fost părtaş la ea.\n\nSa auzim de bine.",
        "label": "Banat"
    },
    {
        "title": "BILANT COVID-19!4989 de noi cazuri !1126 de persoane sunt internate pe sectiile ATI!",
        "text": "Grupul de Comunicare Strategică a anunţat marţi că în ultimele 24 de ore s-au înregistrat 4.989 de cazuri de COVID-19. Totodată, au fost raportate 93 de decese, inclusiv unul la categoria 10-19 ani. La ATI sunt internaţi 1.126de pacienţi.\n\nÎn intervalul 08.03.2021 (10:00) – 09.03.2021 (10:00) au fost raportate 93 de decese (56 bărbați și 37 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bistrița-Năsăud, Brașov, Buzău, Caraș-Severin, Cluj, Constanța, Dâmbovița, Dolj, Galați, Gorj, Harghita, Iași, Maramureș, Mehedinți, Neamț, Olt, Prahova, Satu Mare, Sălaj, Sibiu, Suceava, Timiș, Tulcea, Vaslui, Vrancea și București.\n\nDintre acestea, 1 deces a fost înregistrat la categoria de vârstă 10-19 ani, 1 deces la categoria de vârstă 30-39 ani, 5 decese la categoria de vârstă 40-49 ani, 13 decese la categoria de vârstă 50-59 ani, 18 decese la categoria de vârstă 60-69 ani, 25 decese la categoria de vârstă 70-79 ani și 30 decese la categoria de peste 80 de ani.\n\n91 dintre decesele înregistrate sunt ale unor pacienți care au prezentat comorbidități, iar 2 pacienți decedați nu au prezentat comorbidități.\n\nÎn unitățile sanitare de profil, numărul total de persoane internate cu COVID-19 este de 10.157. Dintre acestea, 1.126 sunt internate la ATI.\n\nPână la această dată, la nivel național, au fost prelucrate 6.203.750 de teste RT-PCR și 370.579 de teste rapide antigenice. În ultimele 24 de ore au fost efectuate 24.469 teste RT-PCR (15.338 în baza definiției de caz și a protocolului medical și 9.131 la cerere) și 11.150 de teste rapide antigenice.\n\nPe teritoriul României, 48.241 de persoane confirmate cu infecție cu noul coronavirus sunt în izolare la domiciliu, iar 14.178 persoane se află în izolare instituționalizată. De asemenea, 53.407 de persoane se află în carantină la domiciliu, iar în carantină instituționalizată se află 114 persoane.",
        "label": "Banat"
    },
    {
        "title": "Cum acționa escrocul arestat în Timișoara",
        "text": "Bărbatul care a înșelat mai mulți bătrâni din Timișoara avea metode inventive de acțiune. Unora le-a promis că le cumpără medicamente, în fața altora s-a dat coleg cu fiul lor.\n\nProcurorii Parchetului de pe lângă Judecătoria Timișoara, care instrumentează cazul, au descoperit cel puțin 4 înșelăciuni.\n\nPrima a avut loc în 14 februarie 2023. Păgubitul intenționa să își plătească factura la energie când a fost abordat de bărbat, care s-a dat drept angajat al societății de energie și s-a oferit să îl ajute. Au luat împrună un taxi, au mers la un complex comercial, iar suspectul a intrat înăutru. Bătrânul i-a dat 2.200 și a rămas pe bancă.\n\nÎn 13 septembrie, escrocul a adoptat deja altă tactică. A abordat un vârstic care scotea bani din bancomat pentru a-și cumpăra medicamente. Și acesta a fost convins că suspectul îi va lua pastilele, i-a dat 700 de lei și 100 de euro, dar a rămas fără bani și fără medicamente.\n\nTot în septembrie, suspectul a abordat o altă victimă, pe bulevardul Cetății. I-a spus că ar fi fiul directorului adjunct de la Oficiul de Pensii și a întrebat-o dacă nu dorește să achiziționeze două bilete de tratament la Băile Felix. Persoana vătămată a fost de acord, astfel că s-a deplasat la o bancă din Timișoara de unde a retras suma de 2.000 lei pe care i-a remis-o inculpatului pentru plata biletelor, dar acesta din urmă a dispărut din nou.\n\nO altă înșelătorie a avut loc în noiembrie. De această dată, escrocul a intrat în casa unor bătrâni, alături de unul dintre ei, și a spus că este un fost coleg de clasă al fiului lor. A pretins că trebuie să lase niște materiale de construcții, întrucât a vorbit cu fiul lor la telefon, și a pretins suma de 5.000 de lei. Bătrânii i-au dat 3.200 de lei.\n\nBărbatul a fost capturat marți. Magistrații Judecătoriei Timișoara au decis să îl rețină pentru 30 de zile. Este acuzat de înșelăciune în formă continuată.",
        "label": "Banat"
    },
    {
        "title": "NEWS ALERT:5.000 de noi cazuri de persoane infectate cu SARS-COV-2!Caras-Severin 23!Timis 249!",
        "text": "În urma testelor efectuate la nivel național, față de ultima raportare, au fost înregistrate 4.964 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\n În intervalul 12.03.2021 (10:00) – 13.03.2021 (10:00) au fost raportate 79 de decese (39 bărbați și 40 femei), ale unor pacienți infectați cu noul coronavirus, internați în spitalele din Alba, Argeș, Bacău, Bistrița-Năsăud, Botoșani, Brașov, Constanța, Covasna, Dâmbovița, Dolj, Galați, Gorj, Ialomița, Maramureș, Mehedinți, Mureș, Neamț, Prahova, Satu Mare, Sălaj, Sibiu, Suceava, Timiș, Vaslui și București.\n\n Dintre acestea, 1 deces a fost înregistrat la categoria de vârstă 10-19 ani, 3 decese la categoria de vârstă 40-49 ani, 6 decese la categoria de vârstă 50-59 ani, 17 decese la categoria de vârstă 60-69 ani, 24 decese la categoria de vârstă 70-79 ani și 28 decese la categoria de peste 80 de ani.\n\n 77 dintre decesele înregistrate sunt ale unor pacienți care au prezentat comorbidități, 1 pacient decedat nu a prezentat comorbidități, iar pentru 1 pacient decedat nu au fost raportate comorbidități până în prezent.\n\n În unitățile sanitare de profil, numărul total de persoane internate cu COVID-19 este de 10.435. Dintre acestea, 1.203 sunt internate la ATI.\n\n Până la această dată, la nivel național, au fost prelucrate 6.312.856 de teste RT-PCR și 428.904 teste rapide antigenice. În ultimele 24 de ore au fost efectuate 24.696 de teste RT-PCR (13.934 în baza definiției de caz și a protocolului medical și 10.762 la cerere) și 10.710 teste rapide antigenice.\n\n De asemenea, de la ultima informare făcută de GCS, au fost raportate și rezultatele a 1.718 teste RT-PCR și 17.396 teste rapide antigenice, prelucrate anterior ultimelor 24 de ore și transmise până la data de 13 martie a.c.\n\n Pe teritoriul României, 50.001 persoane confirmate cu infecție cu noul coronavirus sunt în izolare la domiciliu, iar 13.954 de persoane se află în izolare instituționalizată. De asemenea, 51.694 de persoane se află în carantină la domiciliu, iar în carantină instituționalizată se află 111 persoane.",
        "label": "Banat"
    },
    {
        "title": "RESITA.TRAFICUL REVINE LA NORMAL!",
        "text": "Începând cu sâmbătă, 24.08.2024 (ora 7:00), pe arterele de trafic ce fac legătura între Govândari și Centrul Civic se revine la sensul de trafic de înainte de începerea lucrărilor pentru modernizarea transportului public. Vezi ce modificări se aplică îndepând de sâmbătă, 24.08.2024:\n\n– către Govândari cu descărcare în DB Revoluției din Dec. prin strada Moise Groza\n\n– către Centru pe str. Cuza sau Sportului – Petru Maior până în Centru\n\nSPRE CENTRU – trasportul public se va face pe B-dul A.I. Cuza, cu stații la Poliție, intersecția cu str. Titulescu și Universitate\n\nSPRE GOVÂNDARI – transportul public se va pe B-dul Revoluția din Dec., cu opriri pe peroanele stațiilor de tramvai . Autobuzele vor circula cu prioritate, pe linia de tramvai până în zona Triaj, de unde vor circula pe banda 1 de trafic.",
        "label": "Banat"
    },
    {
        "title": "Bătălia listelor",
        "text": "La fel cum „somnul rațiunii naște monștri“, după o celebră expresie filosofică ce a fãcut epocã, întocmirea listelor pentru candidaturi, odată la patru ani, naște situații dintre cele mai ciudate. Aşa cum cu siguranţă se va întâmpla anul viitor, la alegerile locale, în România. Lovituri de alcov, evadări, trădări, nemulțumiri de tot felul, trec peste partide ca un necruțător tsunami, măturând multe dintre aranjamentele politice și manevrele inițiale. Iar cum acest val vine chiar înainte de alegeri, scapă cine poate! Partidele ies de regulã „întărite“ atunci când membri de vază le părăsesc. În limbajul politic, această expresie relevă, de fapt, starea de derută în care se află formațiunile în fața acestor evidențe. Bătălia pentru un loc eligibil pe listă este mai acerbă și chiar mai crudă decât ne putem noi imagina. Dar faptul că ea se poartă în subteranele politicii îi camuflează oarecum din asprime, cel puțin pentru ochii și înțelegerea privitorului comun. Dar asta nu înseamnã cã e mai puțin dură. Pentru românul care a conștientizat sau chiar a încercat pe pielea lui faptul că în România încă te poți îmbogăți din politică, locul eligibil a devenit un El Dorado, o Nirvana, o zonă plină de promisiuni dulci și nu de responsabilitate, așa cum ar trebui să fie în mod normal.\n\n Responsabilitate – iată o expresie care a a cam dispărut din politica românească și nu numai din politică, din păcate, ci și din alte varii domenii de activitate autohtone. Sau, dacă nu a dispărut, ea este demult golită de semnificații, este arborată pompos doar atunci când oamenii politici sau alte categorii de profesioniști vor să dea o nemeritată greutate afirmațiilor lor. Bătălia care se dă în subteranele politicii, de multe ori nici pe departe cu scopul de a accede la respondabilitate socială reală, precede cu mult datele fixate pentru alegeri. Ea este povestea unui șir întreg de acțiuni, ortodoxe, sau mai puțin ortodoxe, care stabilesc, în alcovurile partidelor sau ale altor grupări care își pun amprenta din umbră asupra politicii românești, pe cine se va miza în perioada electorală.",
        "label": "Banat"
    },
    {
        "title": "ISU SEMENIC TE VREA SALVATOR VOLUNTAR! INSCRIE-TE!",
        "text": "Inspectoratul pentru Situaţii de Urgenţă “” al judeţului Caraş-Severin a dat startul înscrierilor pentru formarea unei noi serii de voluntari în cadrul programului „ ”.\n\nCampania de recrutare se adresează tuturor persoanelor care doresc să se implice, să înveţe şi să participe la misiuni, alături de salvatorii militari.\n\nDosarele de înscriere se depun la sediul inspectoratului din Reşiţa, str. Castanilor, nr.123, până la data de .., de luni până vineri, între orele :-:.",
        "label": "Banat"
    },
    {
        "title": "Școala din Comorâște, încălzită pe bani europeni",
        "text": "Grație unei finanțări europene, școala din satul Comorâște, comuna Forotic, trece printr-un amplu proces de reabilitare și modernizare.\n\nE șantier în toată regula la școala din Comorâște, unde au loc ample lucrări de reabilitare. S-a început cu partea de consolidare a clădirii, s-a continuat cu schimbarea acoperișului, iar în perioada următoare muncitorii se vor concentra mai mult pe partea de interior. Investiția derulată de Primăria Forotic la școala din Comorâște se face cu finanțare europeană, prin Programul Național de Redresare și Reziliență.\n\n„La fel ca și la școala din Forotic, am câștigat și aici un proiect cu finanțare europeană pentru reabilitare și eficientizare energetică. Diferența fiind că la această unitate de învățământ se intervine cu lucrări și pe partea de consolidare a clădirii, nu doar pe anvelopare și eficiență energetică. Se schimbă absolut tot, acoperiș, instalație electrică, uși, geamuri, încălzirea va fi prin pardoseală, pe pompe de căldură, iar la final se vor monta pe școală și panouri fotovoltaice. Elevii și profesorii se vor bucura, în final, de condiții excelente de studiu”, ne-a declarat primarul comunei Forotic, Alexandru Sporea.",
        "label": "Banat"
    },
    {
        "title": "Dominic Fritz, după depunerea jurământului: Este foarte clar că soarta Timișoarei depinde și de soarta județului",
        "text": "Dominic Fritz a preluat, marți seara, în mod oficial cel de-al doilea mandat de primar al Timișoarei.\n\nCeremonia de învestire în funcție a lui Dominic Fritz a avut loc marți seara, la Cinema Timiș, după ce noii consilieri locali au depus jurământul. La eveniment au fost prezenți și Alfred Simonis, noul președinte al Consiliului Județean Timiș, ÎPS Ioan Selejan, mitropolitul Banatului, precum și mai mulți parlamentari.\n\nDominic Fritz a vorbit, în timpul discursului său, despre responsabilitățile pe care le are în noul mandat de primar al Timișoarei, dar și despre importanța colaborării cu CJ Timiș.\n\n„Este un nou avans de încredere pe care l-am primit pentru următorii patru ani și voi munci în fiecare zi să dovedesc că am meritat acest avans de încredere. Îmi iau un angajament față de cetățeni că o să-mi iau în serios jurământul pe care tocmai l-am depus. Sunt conștient că rolul meu este să fiu un arbitru de bună credință pentru toate nevoile care există în comunitate. Angajamentul față de voi este că voi fi un primar mai bun față de cum am fost în primul mandat. (…) Este foarte clar că soarta Timișoarei depinde și de soarta județului, la fel cum soarta județului depinde de soarta Timișoarei. Acesta este motivul de ce da, îmi asum public un rol de sprijin pentru orice nevoi ar avea domnul președinte în județ, la fel cum și el și-a asumat un rol de sprijin pentru nevoile Timișoarei. Iau foarte în serios această colaborare. (…) Haideți să ne scăpăm cumva de acest blestem care pare să fi existat în Timișoara, de această adversitate între cele două instituții și vă încurajez să-l îmbrățișați pe domnul președinte, să vă afișați cu el. Vă promit că nu voi fi gelos și haideți să trecem peste acest blestem”, a declarat Dominic Fritz.\n\nDe asemenea, primarul Timișoarei a amintit principalele sale proiecte din noul mandat, printre care noua clădire pentru Spitalul Municipal, continuarea luptei pentru recuperarea patrimoniului orașului, dar și „autonomia strategică” a orașului.\n\n„Concurența noastră nu mai este Cluj, nu mai este Oradea. Ci concurența noastră este în întreaga regiune a Europei de Est, în întreaga Europă și chiar și dincolo de granițele Europei și asta e competiția pe care trebuie să ne-o asumăm. Vă mulțumesc că m-ați ales primar, dar nu eu voi putea să port această responsabilitate pe umerii mei. Rolul meu este să vă fac loc vouă și să reușim noi împreună cu toții să ducem Timișoara acolo unde este… Singur nu o să pot, am nevoie de dumneavoastră, și de sprijinul dumneavoastră, și de critica dumneavoastră și de ideile dumneavoastră. Eu sunt incredibil de optimist pentru orașul nostru. Eu am o încredere aproape nelimitată în puterile și priceperea noastră. Vreau să vă mulțumesc că faceți parte din această poveste a Timișoarei”, a afirmat Dominic Fritz.",
        "label": "Banat"
    },
    {
        "title": "Statul Român, condamnat pentru că a ținut în arest un cărășean nevinovat!",
        "text": "Arestat preventiv de Judecătoria Moldova Nouă pentru că ar fi ultragiat un polițist, Lucian Cristian Ghib și-a demonstrat nevinovăția și va fi despăgubit pentru cele 31 de zile petrecute în spatele gratiilor!\n\nAvocatul Cosmin Bolosin (foto) a susținut de la bun început nevinovăția clientului său, însă Judecătoria Moldova Nouă, spune el, a dispus în mod nelegal arestarea lui Ghib, alături de un alt inculpat, Zoran Iugoslav Marcu, ambii acuzați de ultraj după un incident petrecut în 21 iulie 2021, pe terasa Pensiunii Alexandra din satul Divici, aparținător comunei Pojejena.\n\n„Pe fond am dovedit nevinovăția clientului meu, arătând că nu se face vinovat de o gravă infracțiune, așa cum e cea de ultraj, atât la Judecătoria Moldova Nouă, cât și în urma readministrării probatoriului, la Curtea de Apel Timișoara, care a menținut sentința de achitare. Cum era și normal, am deschis proces pe latură civilă în care am cerut să se constate arestarea nelegală a acestuia precum și că i-a fost afectată demnitatea, că arestarea și trimiterea în judecată a atras un oprobiu public. Tribunalul Caraș-Severin, în mod nelegal și netemeinic, a respins acțiunea. Noi am luptat în apel și acesta ne-a fost admis prin acordarea daunelor morale în cuantum de 30.000 de lei, plus cheltuieli de judecată. După aflarea sentinței Curții, clintul meu mi-a spus cu lacrimi în ochi că și dacă primea 5.000 de lei despăgubiri pentru el ar fi fost o reparație morală în urma tracasării la care a fost supus nu doar pentru acea arestare ilegală, ci pe toată durata procesului penal. Consider soluția ca fiind una perfect legală și temeinică”, a comentat avocatul Cosmin Bolosin pentru Express de Banat.\n\nStatul Român a ajuns să fie condamnat după ce un polițist a fost, într-adevăr, ultragiat în timp ce se afla în timpul liber, la o pensiune din comuna Pojejena. Dar nu și de către Lucian Cristian Ghib, ci doar de către inculpatul Zoran Iugoslav Marcu, condamnat la 5 luni închisoare cu suspendare pe un termen de supraveghere de doi ani. Polițistul reclamase că și-a văzut amenințată viața după un dialog mai aprins cu cei doi, care nu erau satisfăcuți de nivelul ambientului sonor. „Băi polițistule, acum nu mai este pandemie și ascultăm muzică cum vreun noi!”, i-a strigat Marcu omului legii, care se afla în timpul liber. Mai mult, ar fi încercat să-l lovească dar a fost oprit la timp. De aici povestea s-a mutat în sala de judecată.",
        "label": "Banat"
    },
    {
        "title": "Migranți vietnamezi, opriți din drumul ilegal la frontiera cu Ungaria",
        "text": "Poliţiştii de frontieră din Sânnicolau Mare au depistat, în zona de graniță, 4 cetăţeni din Vietnam care au încercat să treacă ilegal din Timiș în Ungaria.\n\nVineri, în jurul orei 23:00, migranții au fost văzuți la marginea localității Cenad, pe câmp, la aproximativ 100 de metri de linia de frontieră. Erau transportați într-un autoturism înmatriculat în România.\n\n„Poliţiştii de frontieră au condus cele patru persoane, o femeie și trei bărbați, la sediul instituției pentru cercetări, unde s-a stabilit că sunt cetățeni din Vietnam, cu vârste cuprinse între 20 și 43 de ani, posesori ai unor permise de muncă în ţara noastră. Cetățenii vietnamezi au declarat că intenţionau să treacă ilegal frontiera din România în Ungaria,pentru a ajunge în țări din vestul Europei”, a transmis Poliția de Frontieră Timișoara.\n\nAcum, cetățenii vietnamezi sunt cercetați pentru tentativă de trecere ilegală a frontierei de stat.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "Inițiativa deputaților de la Partidul Acțiune și Solidaritate (PAS), pentru înlocuirea sintagmei „limba moldovenească” cu sintagma „limba română” în toată legislația din Republica Moldova și în textul Constituției, a încins spiritele în Parlamentul de la Chișinău. Deputații de la Blocul Comuniștilor și Socialiștilor au blocat tribuna Parlamentului cu bannere și au cerut alegeri anticipate, transmite TV8.md.În ciuda scandalului făcut de comuniști, proiectul de lege a fost votat în prima lectură. Parlamentarii mai propun să fie considerat caduc textul din Constituție care consfințește folosirea grafiei latine și să fie înlocuită denumirea sărbătorii naționale „Limba noastră” cu „Limba română”.Tot cu „limba română” vor fi înlocuite și sintagmele: „limba de stat”, „limba oficială” și „limba maternă” atunci când este avută în vedere limba de stat a Republicii Moldova.În 30 de zile de la intrarea legii în vigoare, autoritățile vor face modificările votate de Parlament.În prezent, articolul 13 din Constituția Republicii Moldova prevede că limba de stat este „moldovenească, funcţionând în baza grafiei latine”.În 2013, Curtea Constituţională a țării a constatat că limba de stat a Republicii Moldova este limba română, deoarece această denumire se regăseşte în Declaraţia de Independenţă, un act care este mai presus decât Constituţia.Le intelegem frustrarea/Pana acum se puteaiu lauda ca stapanesc la perfectie doua limbi:romana si moldoveneasca!\n\nSecretarul de stat al SUA, Antony Blinken, și ministrul de externe al Rusiei, Serghei Lavrov, au vorbit joi mai puțin de 10 minute în marja reuniunii G20 de la New Delhi, potrivit unui oficial al Departamentului de Stat al SUA.\n\n Blinken i-a reiterat lui Lavrov că Washingtonul este pregătit să susțină apărarea Ucrainei atât timp cât este nevoie, a spus oficialul despre prima conversație dintre cei doi de la invadarea Ucrainei de către Rusia în februarie 2022.\n\n Blinken a cerut, de asemenea, Moscovei să-și anuleze decizia de a suspenda participarea la tratatul nuclear New Start și să-l elibereze pe cetățeanul american deținut în Rusia, Paul Whelan.Raspunsl Rusiei a fost unul politicos:NIET!!!\n\nRusia acuză Ucraina că a declanșat un „atac terorist” împotriva sa la graniță. Relatările au fost dezmințite chiar de autorităților locale ruse .Kremlinul susține că Rusia a fost atacată de „teroriști” după ce au apărut relatări contradictorii despre lupte care s-ar da în regiunile Brîansk și Kursk, despre care presa rusească spune că ar fi puse la cale de „grupuri de sabotori”, iar ucrainenii le numesc „provocări” rusești.Relatările despre luptele care s-ar da în Rusia, la granița cu Ucraina, au început joi dimineață.Șeful regiunii Brîansk a susținut că „un grup de sabotaj a deschis focul asupra unui automobil în mișcare. Ca urmare, un locuitor a fost ucis, iar un copil de 10 ani a fost rănit”, transmite The Guardian.Alte relatări despre luarea de ostatici au fost dezmințite chiar de oficialii ruși locali.Într-o declarație online coroborată ulterior de site-ul independent de știri rusesc iStories, un grup numit Corpul Voluntarului Rus a susținut că luptătorii săi au trecut granița cu Rusia joi, dar a negat informațiile despre victime civile.Relatările despre atac au declanșat o rafală de reacții la Kremlin și a dat de lucru serviciilor de securitate ale Rusiei.Serviciul de securitate rus (FSB) a susținut că a lansat o operațiune „pentru a-i distruge pe naționaliștii ucraineni înarmați care au încălcat granița de stat”.Purtătorul de cuvânt al Kremlinului, Dmitri Peskov, a declarat că președintele Vladimir Putin va organiza vineri o ședință a consiliului de securitate, principalul organism militar decizional al Rusiei, pentru care a anulat o călătorie la Stavropol„Povestea despre grupul de sabotaj [ucrainean] din [Rusia] este o provocare clasică deliberată”, a scris pe Twitter Mihailo Podoliak, consilier prezidențial ucrainean.„Rusia vrea să-și sperie poporul pentru a justifica atacul asupra unei alte țări și sărăcia în creștere după un an de război. Mișcarea partizană din [Rusia] devine din ce în ce mai puternică și mai agresivă. Teme-te de partizanii tăi…”Sa fim seriosi! Ucrainenii nu sunt in stare sa se descurce la ei in tara, daramite sa-i atace pe rusi in Rusia!\n\nVladimir Putin a vândut războiul ucrainean poporului rus încercând să găsească punctul de echilibru între amenințarea existențială și distanța liniștitoare: președintele rus prezintă conflictul ca pe o luptă pentru a proteja națiunea de un Occident ostil și de reprezentantul său ucrainean, dar care se desfășoară în siguranță în afara granițelor țării. Din ce în ce mai mult, însă, Kievul pare să dorească să aducă războiul în Rusia, într-un joc de noroc care ar putea merge în ambele sensuri.O dronă identificată ca fiind o Ukrjet UJ-22 Airborne de fabricație ucraineană, capabilă să transporte până la 20 kg de explozibil, s-a prăbușit zilele trecute în apropierea unei stații de distribuție a gazului, la 100 km sud-est de Moscova. Aceasta se află la mai mult de 500 km de cel mai apropiat teritoriu ucrainean – și este prea aproape pentru confortul lui Putin. Un UJ-22 are o rază de acțiune de aproape 500 de mile, dar poate fi controlat direct doar pe o rază de 100 de mile, așa că se presupune că opera pe o rută pre-programată, când a atins niște copaci și s-a prăbușit.Aceasta nu este prima dată când Ucraina lansează atacuri în zona continentală a Rusiei. În decembrie, de exemplu, se pare că a fost în spatele a două atacuri cu drone Strij – platforme de recunoaștere reconfigurate – asupra bazei aeriene Engels-2 din Saratov, la aproximativ 350 de mile în interiorul Rusiei. Cu toate acestea, acest ultim incident nu numai că a fost cel mai apropiat până acum de Kremlin, dar a făcut parte și dintr-o serie de atacuri simultane. Dronele au lovit, de asemenea, un depozit de petrol Rosneft la Tuapse, în sudul regiunii Krasnodar, în apropiere de portul și baza navală majoră din Novorossiysk, deși atacurile care vizau ținte din regiunile Adige, Belgorod și Briansk par să fi eșuat.Rușii par să devină nervoși. Este posibil ca relatările privind prezența unei drone pe cerul Sankt Petersburgului să fi fost false, dar au fost suficiente pentru a închide spațiul aerian al acestei țări, forțând devierea sau anularea unui număr de zboruri, precum și trimiterea la luptă a avioanelor de interceptare. Ministerul Apărării a susținut ulterior că a fost vorba doar de un exercițiu, într-o explicație retrospectivă pe care puțini de pe rețelele de socializare ale orașului par să o fi crezut.Poate că aceștia au motive să fie alarmați: pentru a doua oară într-o săptămână, hackerii au spart sistemele mai multor canale de radio și televiziune din Moscova și din mai multe regiuni, pentru a difuza alarme cu iz oficial care anunțau că „este în vigoare o alertă aeriană. Mergeți imediat la adăposturi”.Kievul nu comentează în mod oficial atacurile de pe teritoriul rusesc, dar nu există nicio îndoială că aceasta este o nouă fază a operațiunilor sale. Țintirea instalațiilor energetice – atacul de la Belgorod pare să fi vizat o substație electrică – este un ecou al campaniei Moscovei împotriva infrastructurii ucrainene și ar putea fi un avertisment că și Ucraina poate răspunde pe măsură. Totuși, în sens mai larg, scopul pare a fi acela de a zdruncina conducerea rusă și, de asemenea, de a aduce la cunoștința unei game mai largi de ruși că războiul nu este atât de departe pe cât ar fi crezut. Până la urmă, întreruperile de energie electrică, închiderea aeroporturilor și piratarea televiziunilor pot fi doar un inconvenient. Dar ele afectează potențial un număr mare de oameni, care, la rândul lor, discută experiențele lor cu prietenii lor și pe rețelele de socializare, subminând încercarea statului de a controla narațiunea națională.Până acum, Putin a avut în mare parte controlul acestei narațiuni. El putea să agite spectrul unei amenințări mai largi în discursurile sale din „teatrul de securitate”: plasarea sistemelor de apărare antiaeriană pe Ministerul Apărării și pe alte clădiri din Moscova, de exemplu. În același timp, pentru familiile rusești care nu aveau membri mobilizați în armată, războiul era ceva îndepărtat, întruchipat în postere și reclame patriotice de propagandă, mai degrabă decât o experiență reală.Raspunsul lui Putin ar putea fi simplu, dar taios”:dai cu drone, dau cu nucleare!",
        "label": "Banat"
    },
    {
        "title": "Centrul multifuncțional din Lunca Pomostului, gata abia la anu’!",
        "text": "Constructorul care derulează lucrări pe amplasamentul fostului bazin de înot din zona 7 Noiembrie, acolo unde cu fonduri europene Primăria Reșița construiește un centru multifuncțional, a luat o pauză. Revine pe șantier… în iarnă!\n\nCentrul multifuncțional din Lunca Pomostului nu va fi gata anul acesta. Mai sunt de executat lucrări ce țin de interioare, și de amenajat zona de parcare și de spații verzi. Termenul a fost prelungit până anul viitor, timp suficient pentru a pune la punct și restul de lucrare rămas neexecutat, susține primarul Ioan Popa. Mai mult, edilul a explicat și absența muncitorilor de pe șantier din această perioadă.\n\n„La centrul multifuncțional din Lunca Pomostului a mai rămas de executat un rest de lucrare de vreo două milioane de euro. Am rugat constructorul să închidă ermetic clădirea, să nu avem probleme cu ploile, intemperiile. Ea este închisă, finalizată. Au mai rămas niște lucrări interioare, plus amenajarea parcării, a spațiilor verzi, și am convenit cu constructorul, de comun acord, să se concentreze pe lucrările interioare, pentru că s-a prelungit termenul până anul viitor, în perioada de iarnă, lunile decembrie, ianuarie și februarie. Îl avantajează și pe el, pentru că mai are ceva lucrări afară, niște anvelopări pe la Oravița. Așa că am hotărât împreună să vină în momentul în care nu mai poate să lucreze afară, și să-și focuseze atunci oamenii doar pe zona noastră”, a declarat, de curând, primarul Reșiței.\n\nÎntrebat dacă absența muncitorilor de pe șantier are legătură cu lipsa banilor, Popa s-a rezumat în a declara că: „Niciodată nu au fost bani. Banii i-am găsit în final și am rezolvat problemele”.\n\nCentrul multifuncțional are o suprafață desfășurată de peste 4.000 de mp și este destinat activităților artistice, sportive, educative, culturale și sociale. Proiectul include și reabilitarea drumului de acces spre zona Mociur.",
        "label": "Banat"
    },
    {
        "title": "CARANSEBESUL ISI IA LUMINA DE LA SOARE",
        "text": "Caransebeș face un pas important spre energie verde: Finanțare obținută pentru construirea unui parc fotovoltaic Felix Borcean, primarul municipiului Caransebeș, a anunțat recent o veste de mare importanță pentru comunitate: municipiul a obținut finanțare pentru construirea unui parc fotovoltaic. Acest proiect ambițios va asigura necesarul de energie electrică pentru iluminatul public și clădirea primăriei, generând economii semnificative pentru bugetul local, estimate la aproximativ 3 milioane de lei anual. „Este un moment deosebit pentru Caransebeș. Primirea finanțării pentru acest parc fotovoltaic reprezintă un pas esențial în direcția modernizării și sustenabilității municipiului nostru. Prin acest proiect, nu doar că vom reduce costurile cu energia electrică, dar vom contribui și la protejarea mediului înconjurător prin utilizarea energiei regenerabile”, a declarat Borcean. Proiectul parcului fotovoltaic va permite Caransebeșului să devină mai independent din punct de vedere energetic, în condițiile în care prețurile la energie continuă să crească. Implementarea acestui sistem va asigura nu doar un iluminat public eficient, ci și o reducere semnificativă a emisiilor de dioxid de carbon, aducând un beneficiu ecologic important. Pe termen lung, economiile realizate vor putea fi reinvestite în alte proiecte de dezvoltare locală, fie în infrastructură, fie în servicii publice destinate cetățenilor. „Această inițiativă nu doar că aduce beneficii imediate prin reducerea cheltuielilor, dar reprezintă și un angajament pe termen lung pentru un Caransebeș mai verde și mai sustenabil. Proiectul fotovoltaic se aliniază cu strategia noastră de dezvoltare durabilă și de valorificare a surselor de energie regenerabilă”, a adăugat primarul. Dezvoltarea parcului fotovoltaic face parte dintr-o serie de inițiative pe care administrația locală din Caransebeș le-a implementat pentru a reduce costurile și a îmbunătăți calitatea vieții locuitorilor. Felix Borcean a precizat că astfel de proiecte vor continua să fie prioritare, în vederea modernizării infrastructurii și creșterii eficienței energetice în întregul municipiu. Proiectul urmează să fie demarat în perioada următoare, iar administrația locală este încrezătoare că va avea un impact pozitiv nu doar asupra bugetului, ci și asupra calității vieții în Caransebeș. Cu această investiție în energie regenerabilă, Caransebeș se aliniază unui trend global de trecere la surse de energie curate, demonstrând că și orașele mai mici din România pot adopta soluții sustenabile și inovatoare.",
        "label": "Banat"
    },
    {
        "title": "Pompierului din Vermeș care și-a înjunghiat amanta aproape i s-a înjumătățit pedeapsa!",
        "text": "Cosmin Bolosin, avocatul lui Adrian Purice, i-a convins pe magistrații Curții Militare de Apel București să-i reducă semnificativ pedeapsa primită în primă instanță!\n\nTribunalul Militar Timiș îl condamnase la 9 ani și jumătate de închisoare pe Adrian Purice, de loc din Vermeș, pompier la Buziaș, după ce, în octombrie anul trecut, într-o criză de gelozie, și-a înjunghiat amanta în scara unui bloc din Giroc. Curtea Militară de Apel a hotărât însă, ieri, ca inculpatul să stea doar 5 ani și jumătate după gratii.\n\n„Mă bucur pentru soluția obținută la Curtea Militară de Apel București în acest dosar de tentativă la omor calificat. Eu l-am apărat pe Adrian Purice doar în apel, nu și l-a prima instanță. Consider soluția ca fiind corectă, echilibrată, una ce are în vedere piesele dosarului”, a declarat avocatul Cosmin Bolosin pentru Express de Babat.\n\nPompierul de 24 de ani avusese o relație cu o femeie de 32 de ani, de loc tot din Vermeș, care era măritată. Când aceasta a dorit să pună punct relației extraconjugale, tânărul și-a ieșit din fire, iar în ziua de 17 octombrie a anului trecut a atacat-o în scara blocului din Giroc în care locuia. S-a întâmplat exact în momentul în care femeia vorbea la telefon cu soțul ei. Pompierul a strâns-o de gât, a lovit-o cu capul de pereți, apoi a înjunghiat-o de 5 ori. În piept, în spate și în abdomen.\n\nDe remarcat că, soțul femeii înjunghiate a trecut peste infidelitatea acesteia și a depus mărturie în sala de judecată arătând cât de mult a avut de suferit din cauza rănilor suferite. Instanța l-a obligat pe inculpatul Purice la plata sumei de 30.000 de euro reprezentând daune morale.",
        "label": "Banat"
    },
    {
        "title": "Ce este ipocrizia?",
        "text": "Unii, de exemplu, ar spune că este condimentul indispensabil de a fi parte a unor structuri politice din care nu te mai dai plecat mai bine de două decenii. Adică, una spui şi alta faci. Un frumos exemplu avem aici, la noi, în Caraş-Severin. Domnul Ion Mocioalcă, deputat de pe vremea când se potcoveau purecii cu 99 de ocale, se dădea fecioară şi mare deontolog. Spunea ceva de genul că se va retrage şi va promova tinerii pe listele parlamentare. După ce, timp de patru mandate, a dus judeţul în topul dezvoltării naţionale. Şi, indubitabil, dacă ei, tinerii, o vor cere, Domnia Sa se va retrage şi le va face loc acestora. Acuma, din două una. Ori tinerii n-au vrut, ori Mocioalcă le-a spus că mai au timp. Aşa că, este condamnat pentru cel de al cincilea mandat de parlamentar. Greu. N-o fi obosit omul? Pe de altă parte, feminismul, bată-l cucu. Declarativ, marele partid a anunţat că are drept scop primordial, promovarea femeii. Aici, la noi în judeţ, deja avem de a face cu nuanţe. O mai prostim o dată pe Tudoriţa, că e înţelegătoare, nu-i aşa? Dacă tot n-a făcut circ în urmă cu patru ani, când a făcut femeia credit bancar pentru campanie şi n-a fost să fie nominalizată din cauză de un mascul răsărit peste noapte, de ce să n-o şuntăm şi acum? Ce, Tudoriţa asta are măsurile alea de 90-60-90? Ce politică poţi face, ce argumente poţi avea fără a fi posesoarea acestor dimensiuni? Şi, tovarăşul Mocioalcă a reparat-o. A scos-o din mânecă, vorba vine, pe tânăra candidată. Nu că juna desemnată ar fi mulată pe dimensiuni. Dar, n-are atâta muncă politică în spate, lucru ce i-ar putea fi dăunător şi nici nu poate fi obosită. Politic, desigur! În altă ordine de idei, doamna Tudoriţa a muncit pentru partidul ăsta mai mult decât toate sutienele şi toţi chiloţii pesedistelor din noul val. Şi revin la ipocrizie. Cum poţi domnule să declari că pe liste vor fi cei merituoşi, cei ce au muncit pentru partid, cei ce au şi aplicat nişte acţiuni sociale pentru ca, la momentul zero să te întorci la 90-60-90?\n\nSa auzim de bine .",
        "label": "Banat"
    },
    {
        "title": "Reabilitarea termică a blocurilor din Dognecea, aproape gata",
        "text": "Demarate în vara acestui an, lucrările de anvelopare și eficientizare energetică a patru blocuri de locuințe din Dognecea intră în linie dreaptă.\n\n50 de familii din localitatea condusă de social-democratul Remus Rof beneficiază de pe urma unei investiții derulată cu fonduri europene de Primăria Dognecea, care a presupus reabilitarea și eficientizarea energetică a patru blocuri de locuințe. La trei dintre cele patru unități locative lucrările sunt gata deja.\n\n„Suntem pe final cu reabilitarea blocurilor. Trei dintre ele sunt gata, iar la ultimul se lucrează. Sperăm ca până la sfârșitul anului să fie gata și acesta. A lucrat foarte bine constructorul, s-a mișcat repede și sunt mulțumit. Legat de celelalte cinci blocuri pe care le mai avem în localitate, vom încerca să găsim și pentru ele finanțare și să facem lucrări similare”, a declarat Remus Rof.\n\nPrin proiect s-au realizat lucrări de creștere a eficienței energetice, prin termoizolarea celor patru blocuri. Constructorul a intervenit cu lucrări la șarpantă și acoperiș, a efectuat termoizolații la nivelul plăcii de beton și a podului, și a înlocuit tâmplăria veche a ușilor și ferestrelor cu PVC și geam termopan. De asemenea, pe fiecare bloc au fost montate panouri fotovoltaice.",
        "label": "Banat"
    },
    {
        "title": "MARIA GRAPINI IL INFRUNTA PE ZELENSKI!",
        "text": "Pentru ca in Ucraina drepturile romanilor sunt calcate in picioare, Maria Grapini il ataca pe Zelenski: „Acum ca a trecut Craciunul, pot sa va spun domnule Zelinski, sa va fie rusine? Cum va permiteti sa incalcati dreptul romanilor de a studia in limba romana? De ce incalcati drepturile minoritatilor,desi ati cerut aderarea Ucrainei la UE? Romania si romanii au primit in casele lor refugiatii din Ucraina si dumneavostra va bateti joc de romani? Demersurile mele catre Comisia europeana sunt ferme: daca nu respectati drepturile romanilor de pe teritoriul Ucrainei, sa fie blocat demersul de aderare si sa se sisteze ajutoarele de la UE. Domnule Zelinski, ar trebui sa stiti ca aveti si obligatii,nu numai drepturi!”, scrie Grapini pe Facebook.Curajoasa femeie!",
        "label": "Banat"
    },
    {
        "title": "Peste 300 de tone de deșeuri ilegale, descoperite în Timiș",
        "text": "Polițiștii din Timiș au făcut o razie în județ și au descoperit, la mai multe societăți comerciale sau persoane fizice, peste 300 de tone de deșeuri ilegale.\n\nÎn curtea unei societăți comerciale din localitatea Deta, polițiștii au identificat aproximativ 250 de tone de deșeuri constând în material plastic și diferite metale. S-a lăsat cu amendă de 2.000 de lei pentru colectare ilegală de deșeuri.\n\nÎn Jebel, tot într-o curte, au fost găsite 40 de tone de deșeuri de plastic, provenind din industria farmaceutică.\n\n„În urma unor verificări în curtea unei întreprinderi din comuna Ghilad, polițiștii au depistat aproximativ 43 de tone de îngrășamant chimic (pe baza de azot) care se afla în spațiu neacoperit și fără a fi ferit de condițiile meteo nefavorabile, în saci deteriorați și așezati direct pe sol. Cantitatea de îngrășământ chimic a fost indisponibilizată și lăsată în custodie, deținătorul având obligația de a o depozita într-un spațiu ce corespunde normelor tehnice incidente din sfera protecției mediului”, mai aflăm de la polițiștii de la IPJ Timiș.\n\nÎn Banloc, o persoană depozita ilegal 47 de litri de erbicide, pesticide sau fungicide, din grupe diferite de toxicitate expirate. A fost deschis dosar penal.",
        "label": "Banat"
    },
    {
        "title": "Orza nu acoperă gaura de milioane de lei de la Herculane cu bani din buzunarele cetățenilor!",
        "text": "Primarul orașului Băile Herculane a numărat o datorie publică de peste 2,5 milioane de lei la preluarea mandatului, dar n-are de gând să-i pedepsească pentru asta pe locuitorii cu mai puțină dare de mână!\n\nGheorghe Orza și-a pus mâinile în cap după ce, spune el, a aflat adevărata situație financiară din Primăria Băile Herculane. Chiar și așa, la propunerea sa, Ordonanța de Urgență privind anularea unor obligații bugetare, impozite și taxe, a fost adoptată la nivelul orașului Băile Herculane conform unui proiect de hotărâre adoptat de către Consiliul Local.\n\n„În urma acestei hotărâri, cetățenii care au datorii restante la data de 31 august 2024, în cuantum de maximum 5.000 de lei, pot beneficia de anularea majorărilor aferente acestor obligații restante, cu condiția ca 50% din creanțele principale restante să fie achitate până la data depunerii cererii de anulare, dar nu mai târziu de 25 noiembrie 2024.”, a detaliat edilul-șef.\n\nÎn cazul datoriilor mai mari de 5.000 lei, se anulează 25% din restanțe, dacă acestea sunt achitate în proporție de 75% la data depunerii cererii, dar nu mai târziu de 25 noiembrie 2024.\n\n„Pentru a beneficia de aceste facilități fiscale, compartimentul Impozite și Taxe le stă la dispoziție cetățenilor cu formulare și îndrumări în acest sens, în perioada 18-22 noiembrie 2024.”, a mai precizat primarul Orza.",
        "label": "Banat"
    },
    {
        "title": "RĂMÂNE TOT AŞA!",
        "text": "Avem noi românii o vorbă.. după alegeri, pleaca-ai noştri vin ai noştri. Cam aşa s-a întâmplat şi acum. Acţiunea.. COLECTIV.. a murit din faşă. Societatea civilă zgomotoasa ,mitinguri, demonstraţii, cereri cu duiumul pentru schimbarea clasei politice, chiar şi vizite la preşedinte, tot felul de fumigene şi intoxicaţii media doar cu un singur scop: căderea Guvernului Ponta. Și a căzut ! Toţi am sperat la o schimbare pe seama morţilor din Clubul Colectiv dar fără să mişcăm un deget. 30.000 de mii de protestatari nu înseamnă mare lucru pentru Bucureşti, oraş cu peste 2 milioane de locuitori şi pe deasupra şi capitala ţării. Ce a fost în ţară a fost zero barat pentru că ăsta este adevărul, mare parte din demonstranţi au fost într-adevăr foarte porniţi şi asta în primul rând datorită emoţiilor create de tragicul eveniment petrecut în Clubul Colectiv. Flacăra revoluţiei s-a stins foarte rapid cu toată mobilizarea făcută pe reţelele virtuale. Asta ne arată în primul rând lipsa de solidaritate a românului şi faptul că românul crede acum că o duce bine şi nu prea era interesat de schimbări politice, guvern,parlament. Astăzi este pe cale să fie instalat un aşa-zis Guvern de tehnocraţi. Să fim serioşi ! Cum vor guverna fără Parlament? Pentru rezolvarea acestei probleme Preşedintele ţării a ales aceeaşi metodă ca şi PSD -ul,, o altfel de politică,, adică luăm pe lângă noi UNPR, UDMR şi împreună cu PNL guvernăm frate fără probleme. Poate că guvernul Ciolos va fi o soluţie bună, dar ca să te foloseşti azi de aliaţii PSD-ului ca să poţi guverna nu poate fi o soluţie nici morală nici logică. Alegerile anticipate ar fi legiferat o soluţie politică pentru guvernare, dar au refuzat-o liberalii de frică că vor pierde din nou. Sondajele făcute până în prezent erau umflate pentru presă, adevărul era cu totul altul. Neputând ajunge la guvernare pe căi ,,democratice,, au ales soluţia cea mai uşoară- compromisul. Ce se va întâmpla este uşor de bănuit..rapid de tot schimbarea şefilor din deconcentrate, dăm jos PSD-iştii şi punem liberalii, UDMR-iștii sau cine mai contribuie la bunul mers al guvernării și bineînțeles încercarea de recuperare a primarilor, consilierilor județeni și locali migrați către PSD. Ăsta chiar ar fi un lucru bun..pierderea madatelor și pentru consilieri și primari migratori sau Președinți de Consilii Județene. Noi toți avem nevoie ca acești oameni ce migrează ca și ,,curvele, din p…în p…,,să primească o lecție: ridicarea dreptului la vot și de a mai participa la competițiile politice locale județene sau naționale.. Ca și pușcăriașii: fără drepturi !\n\n Poate doar așa vor învăța să facă politică curată pentru cetățenii care îi trimit prin vot în diferite funcții politice. Eu sper că viitorul Guvern va pune piciorul în prag și va schimba cu adevărat lucrurile în bine pentru că România are cu adevărat nevoie de o schimbare radicală, nu cu răbdare aşa cum am fost obişnuiţi să auzim zi de zi din gura politicienilor.",
        "label": "Banat"
    },
    {
        "title": "Se revarsă Dunărea? Localitati riverane din Caraș-Severin în pericol?",
        "text": "Pe parcursul următoarei săptămâni, Dunărea pare să amenințe cu revărsări necontrolate! În fiecare zi, debitul apei la intrarea în România crește cu 1.000 de metri cubi pe secundă, iar autoritățile au fost puse în alertă. Cu toate că oficialii ne asigură că nu există riscul unor inundații devastatoare, creșterea rapidă a nivelului apei ridică semne serioase de întrebare. Institutul Național de Hidrologie și Gospodărire a Apelor a anunțat că, până la finalul lunii septembrie, debitul Dunării va atinge valori de 9.200 – 9.500 de metri cubi pe secundă, ceea ce reprezintă o creștere semnificativă față de nivelul normal din această perioadă. În momentul de față, debitul se situează la aproximativ 3.400 de metri cubi pe secundă, o valoare deja considerabilă, dar care se află sub media multianuală. Dar ce ne rezervă zilele următoare? Potrivit prognozelor, între 28 și 29 septembrie debitul ar putea atinge valori record, punând la încercare capacitatea de gestionare a infrastructurii și răbdarea locuitorilor din zonele riverane. Deși Hidroelectrica a anunțat că face pregătiri intense pentru a prelua unda de viitură la Porțile de Fier, nu putem să nu ne întrebăm dacă măsurile vor fi suficiente. Autoritățile locale susțin că „nu vor fi probleme”, însă cum ne putem baza complet pe aceste declarații, când Dunărea a mai provocat surprize neplăcute în trecut? Orașele riverane din Caraș-Severin, precum Moldova Nouă sau Orșova din Mehedinti , sunt în vizorul principal. Cu o creștere accelerată a nivelului apei și un trecut încărcat de inundații neașteptate, locuitorii ar trebui să fie vigilenți. Chiar dacă Hidroelectrica face pregoliri la acumulările de apă, nu putem exclude complet riscul de inundații locale, mai ales în condițiile unei creșteri bruște a debitului. Viiturile, un pericol care pândește din umbră? Autoritățile ne spun că „nu se va întâmpla nimic”. Dar ce se va întâmpla dacă vor exista probleme tehnice la Porțile de Fier? Gestionarea undei de viitură depinde în totalitate de respectarea unui regulament de exploatare strict. O eroare umană sau un eveniment imprevizibil ar putea transforma o creștere „normală” a debitului într-o catastrofă iminentă. Este adevărat, afluenții Dunării, cum sunt Sava și Tisa, nu contribuie în prezent la această creștere semnificativă a debitului, dar nu putem neglija factorii meteorologici sau schimbările bruşte ale condițiilor din regiune. În astfel de momente, un simplu val de apă poate deveni un val de panică pentru comunitățile locale. Să fim pregătiți, nu surprinși! Cu toate asigurările primite, populația din Caraș-Severin și zonele limitrofe ar trebui să fie cu ochii pe Dunăre. E mai bine să fim precauți decât să fim luați pe nepregătite. O vigilență sporită și respectarea eventualelor recomandări ale autorităților pot face diferența în momente de criză. Dunărea este o forță naturală imprevizibilă, iar istoria ne-a învățat că apa poate trece de la liniștită la devastatoare în doar câteva ore. Întrebarea rămâne: vom fi martorii unei revărsări dramatice sau Dunărea va fi ținută în frâu? Fiecare zi ce trece ne apropie de un răspuns, dar până atunci, rămânem cu speranța că sistemele de protecție și gestionare își vor face treaba, iar orașele riverane nu vor fi înghițite de ape.",
        "label": "Banat"
    },
    {
        "title": "„Mona Muscă”, prins(ă) în flagrant la Reșița, într-un dosar de înșelăciune!",
        "text": "Escrocul cu 1.000 de voci a fost încătușat de polițiștii de la Investigații Criminale din Reșița, care l-au prins în flagrant, în această dimineață, cu 10.000 de lei în buzunar!\n\nRomi Varga, care și-a schimbat numele în Romi Vartanian, un escroc care a devenit celebru după ce a înșelat mai mulți oameni imitând vocile unor persoane cunoscute, în special politicieni, a încercat să dea lovitura din nou. De data asta, la Reșița. Mai exact, la Asociația „Uniți Reușim”, cea care de mai multă vreme are grijă de spitalele din municipiu.\n\nEscroc cu un bogat palmares infracțional și cu un talent actoricesc ieșit din comun, Romi Varga a avut ghinionul să dea peste Lili Gherle, care i-a venit de hac. Sunată de „Mona Muscă”, în realitate acest infractor notoriu care îi imita perfect vocea fostei politiciene, pentru ca asociația să sprijine un caz social, Lili Gherle a bănuit că e vorba despre o șarlatanie în momentul în care individul începuse să insiste peste măsură.\n\nComportamentul lui Romi Varga nu se potrivea deloc cu bine-cunoscuta diplomație a Monei Muscă, doar vocea îi semăna perfect. Președinta de la „Uniți Reușim” a făcut investigații pe cont propriu și a ajuns la Romi Varga, un infractor cu cazier bogat și cu înșelăciuni despre care e plin internetul. A păcălit oameni dându-se Rodica Stănoiu, fostul ministru al Justiției, din nou Mona Muscă, a imitat vocile fostelor prime doamne Nadia Constantinescu şi Nina Iliescu şi a cerut în numele lor sponsorizări de la diverse societăţi sau a sunat diverse persoane și a pretins că este Nadia Comăneci, Angela Similea sau secretarele lui Nicolae Văcăroiu, Ion Ţiriac, Mugur Isărescu, Theodor Stolojan sau Dinu Patriciu. De asta i se și spune „omul cu o mie de voci”.\n\nLili Gherle a sesizat imediat Poliția că e victima unei tentative de înșelăciune, iar polițiștii de la Biroul de Investigații Criminale al Poliției Municipiului Reșița au găsit-o pe adevărata Mona Muscă. Le-a explicat că nu a solicitat ajutor pentru niciun caz social, confirmând că toată povestea cu copilul care are nevoie urgentă de intervenție chirurgicală e o înșelăciune. Ținut sub observare din acel moment, Romi Varga, acum Romi Vartanian, a fost tras pe sfoară în această dimineață de Lili Gherle și oamenii legii, care i-au pregătit un flagrant.\n\nEscrocul a coborât din trenul de București și, după ce mai multe zeci de minute în care a filat intrarea în sediul asociației, a semnat contractul, a băgat în buzunar 10.000 de lei și a dat să plece. La ieșirea pe poartă au pus mâna pe el polițiștii de la Investigații Criminale. Calm, relaxat, dezinvolt, le-a recunoscut că a încercat să o înșele pe Lili Gherle, că speră să fie iertat de către aceasta și, eventual, să scape cu o pedeapsă blândă. Altfel, va avea grijă să trimită la asociație ANAF-ul și tot felul de alte controale. A fost condus la sediul IPJ Caraș-Severin și, cel mai probabil, va fi reținut pentru 24 de ore.",
        "label": "Banat"
    },
    {
        "title": "Sit arheologic de pe tronsonul feroviar Lugoj – Timișoara Est, închis",
        "text": "Arheologii Muzeului Național al Banatului au finalizat cercetările pe cel de-al șaptelea sit arheologic identificat pe traseul viitoarei linii ferate Timișoara Est – Lugoj.\n\nCercetările au decurs în paralel cu lucrările de modernizare a căii ferate, care au ajuns la un stadiu de aproximativ 20%.\n\n„În paralel cu procesul de construire a căii ferate, specialiștii instituției noastre lucrează la documentarea și prelevarea vestigiilor afectate de proiectul investițional. Până în acest moment, cercetările arheologice din cadrul acestui tronson au scos la lumină mărturii istorice databile începând cu perioada neoliticului timpuriu (cca. 5950-5850 a.Chr) până în perioada epocii moderne. Situl de la Izvin-Obiectiv 6 (oraș Recaș) s-a remarcat prin identificarea unei zone metalurgice care datează cel mai probabil de la mijlocul mileniului I p.Chr. Structurile identificate ne vor ajuta să înțelegem mult mai bine etapele prelucrării fierului din zona câmpiei bănățene, de la producerea cărbunelui necesar reducerii minereului de fier, la prelucrarea efectivă a lingourilor rezultate”, a transmis Muzeul Național al Banatului.\n\nPintre structurile metalurgice descoperite se numără un cuptor utilizat în reducerea minereului de fier. A fost selectat pentru prelevarea in situ și transportat ulterior în depozitele Muzeului Național al Banatului pentru cercetarea și posibila expunere într-una dintre expozițiile viitoare, mai aflăm de la arheologi.\n\nÎn 19 octombrie, ministrul Transporturilor, Sorin Grindeanu, a vizitat Gara Lugoj, care se află și ea în proiectul de modernizare a tronsonului feroviar spre Timișoara. Atunci, constructorul spunea că lucrările se întind pe aproape toți cei 54 de kilometri de linie dublă electrificată ai traseului și cuprins și 55 de podețe, 8 poduri mici și 2 poduri mari.\n\n„Avem un pod mare de 80 de metri peste Bega și avem un pod peste Timiș care sunt gata, partea de infrastructură. Suntem la un progres fizic de peste 16%. Financiar suntem la circa 20% și suntem în grafic”, i-a explicat constructorul ministrului Transporturilor.\n\n„Acest lot, de la Lugoj la Timișoara Est, este cel mai avansat. Lucreză pe 52 de kilometri din 54 și asta se vede inclusiv în proximitatea Timișoarei, lucrările acolo au ajuns”, a declarat ministrul Transporturilor, Sorin Grindeanu.\n\nLucrările de modernizare a căii ferate Lugoj – Timișoara au început în 28 decembrie 2022 și trebuie să fie gata în 28 iunie 2026. În primele 6 luni s-a făcut proiectarea.\n\nOdată modernizată linia dintre Lugoj și Timișoara Est, trenurile de călători vor circula cu 160 km/h, iar cele de marfă cu 120 km/h.\n\nProiectul prevede și modernizarea stațiilor, haltelor și a punctelor de oprire, construirea de pasarele, ridicarea nivelului peroanelor, reabilitarea clădirilor de călători, montarea de panouri fonoabsorbante pentru reducerea zgomotului, modernizarea echipamentului de telecomunicații și a podurilor, podețelor și a trecerilor la nivel.",
        "label": "Banat"
    },
    {
        "title": "„In memoriam Constantin Daicoviciu”, ediția 51 la Caransebeș",
        "text": "Timp de două zile, simpozionul de arheologie și istorie de la Caransebeș reunește specialiști din cinci țări.\n\nMarele istoric născut la Căvăran în 1898 a desfășurat o carieră universitară remarcabilă, fiind profesor la catedra de arheologie și istorie a Universității Babeș-Bolyai, iar mai târziu decan și rector. A fost directorul Muzeului de Istorie a Transilvaniei, membru al Academiei Române începând din 1955 și director al Institutului de Istorie din Cluj-Napoca. Pe parcursul carierei a primit numeroase titluri științifice și premii naționale și internaționale.\n\nAnul acesta, muzeul din Caransebeș și Consiliul Județean Caraș-Severin organizează cea de-a 51-a ediția a simpozionului internațional care-i poartă numele. Ediția 2024 este însă dedicată fiului său, Hadrian Daicoviciu, la rându-i istoric și arheolog, trecut în eternitate acum 40 de ani. „Simpozionul este delimitat în cele două secțiuni, iar invitați vin din țară, de la Timișoara, Caransebeș, Iași, Arad, Alba Iulia și București, dar și din Kosovo, Serbia, Polonia și Croația. Fiecare va prezenta comunicări științifice pe teme la alegere”, a spus Diana Țîrdea, directoarea muzeului din Caransebeș.\n\nEdiția de anul acesta are loc în zilele de 24 și 25 octombrie. Pe lângă susținerea lucrărilor științifice, simpozionul va mai cuprinde și excursii la cetatea Sarmisegetuza și la castrul roman de la Jupa. La acest obiectiv, se apropie de final proiectul de intervenție derulat anul acesta cu finanțare de la Institutul Național al Patrimoniului și de la Consiliul Județean Caraș-Severin.",
        "label": "Banat"
    },
    {
        "title": "RESITA.INCA O BILA ALBA PENTRU PRIMARUL NELU POPA! A CATA?",
        "text": "Victorie pentru educația reșițeană! Școala Gimnazială Nr. 8 intră în ultima fază de reabilitare cu fonduri europene! Reșițenii pot sărbători o nouă victorie în modernizarea infrastructurii educaționale! Primăria Reșița a anunțat cu entuziasm continuarea și finalizarea proiectului de reabilitare a Școlii Gimnaziale Nr. 8, un proiect ambițios și necesar pentru viitorul elevilor. Cu un sprijin financiar solid din partea Uniunii Europene, prin Programul Operațional Regional 2014-2020 și Programul Regional Vest 2021-2027, reabilitarea unității de învățământ este pe ultima sută de metri, având termenul de finalizare stabilit pentru 30 noiembrie 2024. Prima etapă a acestui proiect major a fost finanțată prin POR 2014-2020, cu o valoare totală de 15.735.790,76 lei, dintre care 15.421.074,95 lei au fost fonduri nerambursabile, oferite cu generozitate de FEDR și bugetul național. Rezultatul? O școală reabilitată la standarde europene, pregătită să ofere elevilor un mediu modern și sigur pentru studiu. Dar lucrările nu se opresc aici! În a doua etapă, finanțată prin Programul Regional Vest 2021-2027, proiectul beneficiază de un buget suplimentar de 7.694.456,58 lei, pentru finalizarea completă a tuturor lucrărilor. Din această sumă, 7.520.420,36 lei reprezintă fonduri nerambursabile, un ajutor uriaș pentru comunitatea locală. Ce înseamnă toate aceste cifre? Înseamnă că Școala Gimnazială Nr. 8 va deveni una dintre cele mai moderne și bine dotate școli din județ! Primăria Reșița se asigură că elevii nu vor mai învăța în clădiri vechi și neadecvate, ci în săli de clasă spațioase, cu facilități moderne, menite să sprijine performanțele educaționale. Această reabilitare nu înseamnă doar o școală nouă, ci și un mesaj puternic: Educația este prioritară pentru Reșița!Cu fonduri atrase inteligent, sprijin din partea Uniunii Europene și o viziune clară asupra viitorului, acest proiect transformă radical calitatea învățământului din oraș. Contractul de execuție prevede finalizarea lucrărilor până pe 30 noiembrie 2024. Până atunci, toți pașii necesari pentru a duce la bun sfârșit reabilitarea școlii sunt pe cale să fie îndepliniți, iar Reșița va putea să se mândrească cu o școală gimnazială de top! Cu sprijinul fondurilor europene și implicarea Primăriei, educația din Reșița primește un impuls enorm! Odată finalizat, acest proiect va asigura nu doar condiții optime de învățare, ci și un viitor mai bun pentru întreaga comunitate.",
        "label": "Banat"
    },
    {
        "title": "Din nou şedinţă! Planurile de revitalizare și regenerare urbană a zonelor verzi din Lugoj, pe masa consilierilor",
        "text": "Proaspăta învestită administrație locală se va întruni joi, 31 octombrie, de la ora 12, în prima ședință ordinară a Consiliului Local.\n\nPe masa de lucru a aleșilor lugojeni se află șase proiecte de hotărâri. Primul pe ordinea de zi este constituirea comisiei de numărare a buletinelor, urmat de aprobarea proiectului reţelei şcolare a unităţilor de învăţământ preuniversitar din municipi, pentru anul şcolar 2025 – 2026.\n\nEdilii locali vor trebui să desemneze reprezentanții Consiliului Local în comisiile pentru evaluarea și asigurarea calității educației în unitățile de învățământ preuniversitar și să se repartizeze în consiliile de administraţie ale instituțiilor de învăţământ preuniversitar din municipiul, pentru anul şcolar 2024 – 2025.\n\nAceștia vor trebui să mai analizeze și să voteze planurile de revitalizare și regenerare urbană a zonelor incluse în cadrul proiectului ”Creșterea calității vieții din Municipiul Lugoj, prin reabilitarea spațiilor verzi și modernizarea parcurilor”, la care este necesar avizul Comisiei activități economico – financiare, agricultură, comerț, turism, activități social – culturale, tineret și sport.\n\nConsilierii mai au în vizor aprobarea unor măsuri pentru asigurarea continuității serviciilor publice de alimentare cu apă și canalizare din municipiul de pe Timiș.",
        "label": "Banat"
    },
    {
        "title": "Preşedintele, membrii executivului, mass-media şi clericii,vaccinati in etapa a doua! Populatia mai asteapta!",
        "text": "Autorităţile pregătesc a doua etape de vaccinare, conform Strategiei Naţionale. Vor putea fi vaccinaţi cei care lucrează în domenii cheie, esenţiale, între care preşedintele, membrii Executivului, clericii, mass-media.\n\nAstfel, în etapa a doua va fi vaccinat personalul-cheie pentru funcţionarea instituţiilor statului, respectiv Parlament, Preşedinţie, Guvern, ministere şi instituţii subordonate acestora. Poate fi vaccinat personalul din domeniul apărării, ordinii publice, siguranţei naţionale şi al autorităţii judecătoreşti; personalul din sectorul economic vital: procesare, distribuţie şi comercializare a alimentelor de bază, şi anume: panificaţie, lactate, carne, fructe şi legume; din uzine de apă, epurare, transport şi distribuţie apă; din centrale electrice, producţie, transport şi distribuţie curent electric; din unităţi de producţie, transport şi distribuţie combustibili lichizi şi solizi; personal din unităţi de producţie, transport şi distribuţie medicamente şi materiale sanitare; din noduri feroviare, aeroporturi civile şi militare, porturi esenţiale; personal din comunicaţii, şi anume Serviciul de Telecomunicaţii Speciale, radioul şi televiziunea naţionale; personalul din învăţământ şi creşe.\n\nDe asemenea, în etapa a doua se vaccinează personalul poştal şi din servicii de curierat; personalul cultelor religioase; personalul din mass-media care desfăşoară activităţi cu risc crescut de expunere la infecţia cu SARS-CoV-2, cum ar fi reportaje în unităţi medicale şi personalul din domeniul salubrităţii şi deşeurilor.",
        "label": "Banat"
    },
    {
        "title": "PSD, control total în Caransebeș! Marin Nedelcu, noul viceprimar!",
        "text": "Social-democratul Marin Nedelcu a fost propunerea, surprinzătoare pentru mulți, a primarului Felix Borcean pentru funcția de viceprimar al Caransebeșului. Surprinzătoare atât timp cât Nedelcu e un apropiat al taberei care l-a agreat mai puțin pe Borcean. Cu majoritate de voturi dintr-o prezență redusă, la limita cvorumului chiar, Marin Nedelcu a fost ales viceprimar și completează astfel conducerea administrației publice locale în care, un alt membru PSD, Florin Bogdea, e city manager.\n\n„A fost o propunere sinceră, Marin a fost surprins de propunerea pe care i-am făcut-o. Cu toate șicanele făcute de colegii noștri din Consiliul Local, mă bucur că avem viceprimar de azi. Noi nu am avut o relație foarte apropiată, dar am văzut că putem comunica. Nu am fost singur în această alegere, m-am consultat cu colegii din Primărie, cu apropiații, și am considerat că Marin Nedelcu e cea mai bună variantă. Inițial l-am vrut pe Florin Bogdea, dar după ce l-am pus city manager persoana cea mai potrivită e Marin Nedelcu. Timpul va dovedi dacă am avut dreptate.”, a declarat Felix Borcean.\n\nMarin Nedelcu a fost scurt în declarații, și-a suflecat mânecile de la cămașă și așteaptă să se apuce de treabă. „Cred în munca de echipă, în lucrurile bine făcute. Îi mulțumesc lui Felix Borcean pentru încrederea acordată, nu m-am așteptat, e adevărat, dar am constatat că putem avea o bună comunicare. Îmi pun toată priceperea în interesele caransebeșenilor!”, a spus noul viceprimar al municipiului Caransebeș.",
        "label": "Banat"
    },
    {
        "title": "Funcționar public din Timiș, cercetat pentru luare de mită",
        "text": "Un funcționar public al primăriei Bara din Timiș este cercetat, sub control judiciar, pentru luare de mită în formă continuată. A și fost prins în flagrant când primea bani.\n\nÎn perioada ianuarie – februarie 2024, funcționarul, în contextul efectuării de către martorul denunțător, în calitate de administrator al unei societăți, de demersuri pentru a intabula mai multe parcele situate pe raza unei comune, i-a pretins acestuia din urmă suma de 4.200 de euro pentru a întocmi adeverințe care să ateste posesia societății asupra parcelelor respective. Ulterior, în urma întocmirii adeverințelor respective, a primit suma în două tranșe de la martorul denunțător în același scop.\n\nFlagrantul a avut loc în 1 octombrie, acasă la martorul care a denunțat corupția.\n\n„În data de 25.09.2024, același funcționar public, în timp ce se afla la domiciliul martorului denunțător, situat într-o comună din județul Timiș, i-a pretins acestuia din urmă suma de 2.900 euro în legătură cu îndeplinirea unui act ce intră în atribuțiile sale de serviciu, respectiv întocmirea unor adeverințe care atestă posesia societății administrate de martorul denunțător, asupra unor terenuri, iar ulterior, în data de 01.10.2024, în timp ce se afla la domiciliul martorului denunțător, inculpatul a primit de la acesta suma de 1.450 euro (prima tranșă din suma totală de 2.900 euro) în același scop, și anume pentru întocmirea adeverințelor respective, fiind prins în flagrant cu această ocazie”, aflăm de la Parchetul de pe lângă Tribunalul Timiș.\n\nDin 1 octombrie, funcționarul este sub control pentru 60 zile. Este cercetat pentru două infracțiuni de luare de mită în formă continuată.",
        "label": "Banat"
    },
    {
        "title": "5.753 de cazuri noi COVID-19 în ultimele 24 de ore. Caras-Severin 76 ,Timis 283 de persoane infectate cu COVID-19!",
        "text": "„Până astăzi, 31 octombrie, pe teritoriul României, au fost confirmate 241.339 de cazuri de persoane infectate cu noul coronavirus (COVID – 19). 172.513 pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 5.753 cazuri noi de persoane infectate cu SARS – CoV– 2 (COVID – 19), acestea fiind cazuri care nu au mai avut anterior un test pozitiv”, a informat Grupul de Comunicare Strategică.\n\n În Bucureşti au fost înregistrate 594 de cazuri noi, în Cluj – 328, în Dolj – 295, în Mureş – 293.\n\n Coeficientul infectărilor cumulate la 14 zile, raportate la 1.000 de locuitori, calculat de Direcţiile de Sănătate Publică, este de 3,73 în Bucureşti, depăşind 4 în patru judeţe: Sălaj – 4,76, Cluj – 4,61, Timiş – 4,15, Alba – 4,01.\n\n Distinct de cazurile nou confirmate, în urma retestării pacienţilor care erau deja pozitivi, 2.448 de persoane au fost reconfirmate pozitiv.\n\n Până sâmbătă, 6.968 de persoane diagnosticate cu infecţie cu SARS-CoV-2 au decedat.\n\n În intervalul 30.10.2020 (10:00) – 31.10.2020 (10:00) au fost raportate 101 decese (63 bărbaţi şi 38 femei), ale unor pacienţi infectaţi cu noul coronavirus, internaţi în spitalele din Alba, Argeş, Bacău, Bihor, Bistriţa-Năsăud, Botoşani, Brăila, Braşov, Călăraşi, Caraş-Severin, Constanţa, Dolj, Galaţi, Gorj, Harghita, Hunedoara, Ialomiţa, Iaşi, Maramureş, Mehedinţi, Prahova, Sălaj, Satu Mare, Sibiu, Suceava, Timiş, Vâlcea, Vaslui, Vrancea şi Municipiul Bucureşti.\n\n Dintre acestea, un deces a fost înregistrat la categoria de vârstă 20-29 de ani, 4 decese au fost înregistrate la categoria 40-49 de ani, 10 decese la categoria de vârstă 50-59 de ani, 22 decese la categoria de vârstă 60-69 ani, 33 decese la categoria de vârstă 70-79 ani şi 31 decese la categoria de peste 80 de ani.\n\n 92 dintre decesele înregistrate sunt ale unor pacienţicare au prezentat comorbidităţi, iar pentru 9 pacienţi decedaţi nu au fost raportate comorbidităţi până în prezent.\n\n În unităţile sanitare de profil, numărul total de persoane internate cu COVID-19 este de 11.254. Dintre acestea, 923 sunt internate la ATI.\n\n Până la această dată, la nivel naţional, au fost prelucrate 3.242.748 de teste. Dintre acestea, 36.181 au fost efectuate în ultimele 24 de ore, 20.708 în baza definiţiei de caz şi a protocolului medical şi 15.473 la cerere.\n\n Pe teritoriul României, 28.797 de persoane confirmate cu infecţie cu noul coronavirus sunt în izolare la domiciliu, iar 10.860 persoane se află în izolare instituţionalizată. De asemenea, 54.373 de persoane se află în carantină la domiciliu, iar în carantină instituţionalizată se află 15 persoane.",
        "label": "Banat"
    },
    {
        "title": "La Moldova Nouă, cetățenii au prioritate",
        "text": "Începând de astăzi, parcarea din fața Primăriei Moldova Nouă se adresează exclusiv cetățenilor!\n\nPrimarul Adrian Torma consideră că locurile de parcare din fața instituției pe care o conduce trebuie să se adreseze exclusiv oamenilor care vin la primărie în căutare de soluții la diverse probleme. În opinia sa, este normal să se întâmple așa. De aceea, începând de astăzi angajații primăriei vor fi nevoiți să-și parcheze mașinile într-o altă locație, aflată nu departe de primărie.\n\n„De astăzi, parcarea este eliberată. Până acum, aici erau parcate, chiar și neregulamentar, foarte multe mașini ale angajațiilor. Fiecare cetățean, care venea la primărie cu o problemă, nu avea unde să parcheze. Pentru a decongestiona această situație, angajații primăriei își vor parca autoturismele în parcarea de la Centrul Cultural pentru Tineret. Astfel, parcarea din fața instituției rămâne liberă pentru cetățeni”, a spus Adrian Torma.",
        "label": "Banat"
    },
    {
        "title": "Percheziții la suspecții atentatului cu bombă în care a fost ucis omul de afaceri Ioan Crişan!",
        "text": "Procurorii efectuează șapte percheziții domiciliare în dosarul asasinatului de acum 3 ani din Arad, inclusiv la fiica omului de afaceri al cărui Mercedes a fost aruncat în aer!\n\n„Procurorii Secției de Urmărire Penală a Parchetului de pe lângă Înalta Curte de Casaţie şi Justiţie și ofițeri din cadrul Inspectoratului General al Poliției Române efectuează, în această dimineață, 7 percheziții domiciliare în cauza privind săvârşirea infracţiunii de omor asupra unui om de afaceri din Arad, la data de 29 mai 2021. Dosarul privind explozia unui autoturism marca Mercedes Benz în parcarea magazinului Profi, din cartierul Vlaicu- zona Lebăda, din Arad, în dimineața zilei de 29.05.2021, a fost preluat de PÎCCJ de la parchetul local având în vedere complexitatea cauzei dată de gravitatea faptelor, impactul social major, aspectele de fapt investigate fiind extrem de grave”, anunță Parchetul General.\n\nProcurorii arată că „au fost alocate importante resurse umane și logistice de către Poliția Română, care și-au desfășurat activitatea sub coordonarea procurorului de caz din cadrul Parchetului de pe lângă Înalta Curte de Casație și Justiție – Secția de urmărire penală”.\n\n„În cauză au fost efectuate numeroase activități investigative și de cercetare penală, activități derulate în mod constant și care au presupus inclusiv activități de cooperare judiciară internațională”, se menționează în finalul comunicatului.\n\nO explozie urmată de un incendiu şi soldată cu un deces a avut loc în parcarea unui supermarket din municipiul Arad, pe 29 mai 2021. Bărbatul care a decedat este Ioan Crişan, om de afaceri arădean, patronul firmei piscicole Crimatex.\n\n Maşina bărbatului în vârstă de 66 de ani a explodat în momentul în care acesta a pornit motorul.\n\nPrintre suspecții vizați de acțiunea de astăzi se află și fiica omului de afaceri, precum și câțiva apropiați ai acestuia, care ar fi apelat la serviciile unor asasini din Ucraina și Republica Moldova.",
        "label": "Banat"
    },
    {
        "title": "În prag de sărbători, ANI este cu ochii pe primarul comunei Fârliug",
        "text": "Elena Adriana Sărăor, primarul comunei Fârliug, a intrat în vizorul Agenției Naționale de Integritate, pe motiv că și-ar fi folosit funcția pentru favorizarea unei rude.\n\nAgenția Națională de Integritate a sesizat Parchetul de pe lângă Înalta Curte de Casație și Justiție cu privire la existența unor indicii referitoare la posibila săvârșire de către Elena Adriana Sărăor a infracțiunii de folosire a funcției pentru favorizarea unor persoane prevăzută de dispozițiile art. 301 din Codul Penal.\n\n„În exercitarea atribuțiilor de serviciu, persoana evaluată a îndeplinit acte prin care s-a obținut un folos patrimonial pentru cumnatul acesteia. În acest sens, a semnat o serie de documente în baza cărora societatea comercială în cadrul căreia cumnatul persoanei evaluate deține calitatea de asociat (deținând și funcția de administrator în perioada 10 noiembrie 2015 – 18 octombrie 2021) a furnizat Primăriei comunei Fârliug, în anul 2021, produse în valoare de 11.137 de lei”, se arată în comunicatul de presă al ANI.\n\nExpressdebanat.ro a încercat să stea de vorbă în această dimineață cu primarul comunei Fârliug, însă nu ne-a răspuns la telefon.",
        "label": "Banat"
    },
    {
        "title": "BILANT COVID-19!3082 de cazuri noi de persoane infectate cu COVID-19!Caras-Severin 19 persoane !Timis 212!",
        "text": "Un număr de 3.082 de cazuri noi de persoane infectate cu SARS-CoV-2 au fost înregistrate în ultimele 24 de ore, în urma efectuării a 15.797 de teste la nivel naţional, a informat, duminică, Grupul de Comunicare Strategică (GCS).\n\nAcestea sunt cazuri care nu au mai avut anterior un test pozitiv, precizează GCS.\n\nPână duminică, pe teritoriul României au fost confirmate 671.284 de cazuri de persoane infectate cu noul coronavirus. Dintre acestea, 598.610 de persoane au fost declarate vindecate.\n\nLa nivel naţional, până la această dată au fost prelucrate 5.017.624 teste. Dintre acestea, 15.797 au fost efectuate în ultimele 24 de ore, 8.765 în baza definiţiei de caz şi a protocolului medical şi 7.032 la cerere.",
        "label": "Banat"
    },
    {
        "title": "Dunca bagă mâna în buzunarele consilierilor PSD și reprezentanților ANAF după 37 de milioane de lei și-i dă primăriilor PNL!",
        "text": "Tribunalul Caraș-Severin a anulat Hotărârea Consiliului Județean Caraș-Severin prin care fuseseră repartizați primăriilor din județ banii proveniți din cota de 6% din impozitul pe venit!\n\nInstanța de fond a admis cererea de chemare în judecată formulată de reclamanta Comuna Băuțar și intervenienţii principali, însemnând celelalte primării conduse de liberali, în contradictoriu cu pârâtul Consiliul Județean Caraș-Severin şi intervenienţii forţaţi, adică restul localităților cărășene. Tribunalul Caraș-Severin, ca primă instanță, a dispus anularea art. 1 şi Anexei nr. 1 din Hotărârea Consiliului Județean Caraș-Severin nr. 43/04.03.2024. În consecință, a dispus suspendarea executării art. 1 şi Anexei nr. 1 din Hotărârea respectivă. Prea târziu însă, pentru că HCL amintit a produs deja efecte, banii fiind repartizați deja primăriilor. Decizia Tribunalului nu e definitivă, poate fi atacată cu recurs, dar Romeo Dunca, încă președinte al Consiliului Județean până în toamnă, pregătește deja recuperarea banilor și redistribuirea lor.\n\n„Din fericire, la Reșița, justiția se pare că își face treaba. Cei 37 de milioane de lei care au fost împărțiți în mod ilegal către primăriile câștigătoare trebuie aduși înapoi. Fondul probabil că se va reconstitui, vedem. Avem termen de recurs, dar dacă va rămâne această sentință va fi un precedent care va simplifica de aici încolo și va normaliza lucrurile, pentru că nu se poate să împarți banii doar fiindcă ești puternic și ai majoritate în Consiliul Județean. Acum vom vedea cum se vor restitui aceste sume pentru că acest fond va trebui reconstituit și va trebui să se împartă banii din nou, așa cum este corect. Reșița își va primi drepturile. Toate celelalte comune care au fost prejudiciate prin diferențele de sume își vor primi banii și primăriile care s-au bucurat și s-au înfruptat vor trebui să dea înapoi banii necuveniți.”, a reacționat Romeo Dunca după aflarea sentinței.\n\nDacă primarii au consumat deja banii alocați de Consiliul Județean prin HCL nr. 43, atunci Romeo Dunca are de gând să se îndrepte împotriva celor pe care îi consideră responsabili. „Consilierii care au votat această ticăloșie vor aduce banii înapoi și reprezentanții de la ANAF, care au livrat banii, deși i-am atenționat în mod clar, scris, să nu facă acest lucru pentru că există un proces pe rol și s-ar putea ca fondul să trebuiască să fie reconstituit. Poate că oamenii vor înțelege că cineva, aici, s-a luptat pentru banii tuturor!”, a adăugat Dunca.",
        "label": "Banat"
    },
    {
        "title": "Pentru un suc şi două pâini atâta duşmănie!",
        "text": "Neaşteptat şi surprinzătoare a fost atitudinea opiniei publice sau, mai bine spus, a celor ce au citit articolul: ,, Ajutor umanitar pentru Rromii din blocurile de nefamilişti din Moldova Nouă!”. Ce să înţelegem din toate comentariile? Că poliţiştii care au făcut cheta şi au împărţit pâine şi suc rromilor sau ţiganilor din blocurile de nefamilişti au greşit? Poliţistii nu au greşit, prietene, cu nimic, mai ales ca nu poţi să-i acuzi de campanie electorală sau de alte beneficii ale propagării mediatice. Solidaritatea reală ar trebui să funcţioneze în asemenea momente grele pentru întreaga omenire sau credeţi că la Moldova Nouă nu o să ajungă nenorocitul ăla de virus! Atunci să vezi cum ne-om căuta unul pe altul…\n\nReferitor la persoanele care au nevoie de ajutor în asemenea momente, intră în sarcina administraţiilor locale. ,,Îi lege”, şi unde îi lege nu-i tocmeală. Asistaţii sociali, pentru că, înainte de toate asta îi statutul lor, cum credeţi că au ajuns în această stare? Simplu. Statul român, de 30 de ani, încurajează nemuncă prin asistarea socială. Dacă erau înregistraţi la Agenţiile de Şomaj şi refuzau o data sau de două ori o ofertă de muncă, îşi pierdeau drepturile. Dar, nu s-a dorit o reglementare serioasă pentru că, aşa cum ştim toţi, asistaţii sociali sunt folosiţi ca masa de manevră la votare în toată România, nu numai la Moldova Nouă. Credeţi ca blocurile de nefamilişti nu puteau fi igienizate şi golite de rromi? Dacă se dorea cu adevărat acest lucru, era rezolvat. Însă, nu s-a dorit şi rezultatele sunt cele care le vedem: două clădiri insalubre, pline de rromi şi oameni fără adăpost.\n\nDar, toate acestea nu justifică sub nici o formă atâta răutate şi duşmănie pentru o sticlă de suc, două pâini şi o ciocolată pentru un copil sau doi.\n\nZi de zi, in ochii tai",
        "label": "Banat"
    },
    {
        "title": "Declaraţia zilei aparţine,lui Romeo Dunca! „Teama de a nu mă ridica la nivelul așteptărilor cărășenilor este mare“",
        "text": "„Teama de a nu mă ridica la nivelul așteptărilor cărășenilor este mare“ – afirmă Romeo Dunca ,in publicatia online ,,Reper 24,,\n\nIncă înainte de a depune jurământul și de a prelua oficial funcția de președinte al Consiliului Județean Caraș-Severin, conform rezultatului alegerilor de duminică, 27 septembrie, Romeo Dunca a început lucrul. A stat de vorbă cu salariații instituției, a solicitat precizări și lămuriri referitoare la mai multe aspecte, s-a întâlnit cu secretarul instituției și a luat legătura cu mai mulți primari aleși.\n\n„Am mai spus, fiecare localitate va primi sprijinul Consiliului Județean în limita posibilităților și în funcție de performanțele pe care le arată cei care au fost aleși să conducă localitățile respective. Voi fi partizanul primarilor care ei, la rândul lor, fac eforturi pentru atragerea fondurilor europene, care conduc bine și cu reguli de bună practică pentru comunitățile în care au fost aleși“.",
        "label": "Banat"
    },
    {
        "title": "CARANSEBES.UN PENELIST DEZERTEAZA SI SE INSCRIE IN PARTIDUL LUI ORBAN!",
        "text": "Forța Dreptei s-a întărit la Caransebeș cu un nou membru. Arin Ispas, președintele Organizației municipale PNL, a semnat astăzi adeziunea la partidul Forța Dreptei.\n\n„Nu mă mai regăseam în echipa PNL de la Caransebeș. Și am ales să vin alături de adevărații liberali, cei de la Forța Dreptei.\n\nPrefer să pornesc din nou de la zero, să pun umărul la construirea unui proiect cu adevărat liberal, decât să rămân acolo, într-o organizație în care am ajuns să mă conving că nu e locul meu.”, a declarat Arin Ispas, la înscrierea în Organizația Municipală Caransebeș Forța Dreptei.",
        "label": "Banat"
    },
    {
        "title": "NEWS ALERT:Moldova Nouă înregistrează al 12-lea bolnav infectat cu Covid -19, Oravița 10 bolnavi cu COVID-19 !",
        "text": "Creștere alarmantă a persoanelor infectate cu COVID-19 și în Clisura Dunării la Moldova Nouă! Până astazi sunt înregistrați 12 bolnavi și 25 persoane se află în carantină datorită contactelor directe cu cei 12 bolnavi.\n\nÎn Moldova Noua, cartier Orasul Nou, 8 persoane infectate cu COVID-19,Moldova Noua doua persoane si Moldova Veche doua persoane! De joi, 15 octombrie, 3 focare active de coronavirus pe raza orasului Moldova Noua.\n\nOravița, în scadere , doar 10 bolnavi și 9 persoane carantinate datorită contactelor directe avute cu persoanele bolnave.\n\nLa nivel national avem ,3920 cazuri de infectare, Caras-Severin 41,Timis 202 de persoane infectate cu COVID-19!\n\nLa nivel national,Grupul de Comunicare Strategică a anunţat duminică 3.920 de noi cazuri de infectare cu SARS-COV-2, numărul total al îmbolnăvirilor ajungând astfel la 180.388. În ultimele 24 de ore, s-au înregistrat şi 60 de decese, bilanţul fiind de 5.872. În prezent, 749 de persoane sunt internate la Terapie Intensivă. Bucureştiul a trecut de pragul de 3 în ceea ce priveşte incidenţa cumulată a cazurilor din ultimele 14 zile raportate la mia de locuitori. În ultimele 24 de ore, în Capitală au fost înregistrate 770 de noi cazuri de COVID-19.",
        "label": "Banat"
    },
    {
        "title": "Avertisment de la ANAF pentru contribuabilii din Timiș: e-mailuri false!",
        "text": "O nouă campanie de e-mailuri false, transmise în numele ANAF, este în desfășurare în această perioadă. Contribuabilii din Timiș sunt atenționați să nu răspundă.\n\nAutoritățile din Timiș transmite că persoanele fizice primesc o nota informativă prin care sunt înștiințate cu privire la o presupusă datorie, pentru care este necesară plata pentru evitarea executării silite și a valorificării bunurilor.\n\n„Mesajele sunt transmise, de această dată, de la adresa de e-mail valorificare@anaf.pro. Atragem atenția că această adresă de e-mail NU aparține ANAF și nu trebuie să dați curs solicitărilor! Reamintim contribuabililor că ANAF nu informează contribuabilii despre creanțe prin e-mail, informațiile privind situația fiscală proprie, somațiile, alte înștiințări sunt comunicate securizat fie prin SPV, fie prin Poșta Română cu confirmare de primire”, transmite ANAF.\n\nPentru informații fiscale cu caracter general contribuabilii pot apela CALL CENTER ANAF la numărul 031.40.39.160.",
        "label": "Banat"
    },
    {
        "title": "Adrian Torma, primarul care preia frâiele Consiliului Consultativ al Parcului Natural Porțile de Fier într-o misiune istorică de conservare și recreere",
        "text": "Astăzi, într-un context istoric pentru administrația locală și comunitățile din jurul Dunării, Adrian Torma, primarul orașului Moldova Nouă, a fost desemnat, cu unanimitate de voturi, drept noul președinte al Consiliului Consultativ al Parcului Natural Porțile de Fier. Această alegere aduce un suflu de încredere într-o zonă naturală protejată de o importanță excepțională, marcată de biodiversitate luxuriantă și valori peisagistice unice. Parcul Natural Porțile de Fier, clasificat la categoria a V-a IUCN – „Peisaj protejat: arie protejată administrată în principal pentru conservarea peisajului și recreere”, joacă un rol crucial în conservarea habitatelor naturale și în susținerea biodiversității specifice locului. Prin O.U.G. 57/2007, reglementările privind aceste arii naturale protejate impun conservarea ansamblurilor peisagistice și respectarea unei interacțiuni armonioase între activitățile umane și natură, căreia Torma i-a acordat deja o atenție sporită de-a lungul activității sale administrative. Situat în Munții Almăjului și Locvei, Parcul Natural Porțile de Fier își poartă ca un veșmânt verde pădurile seculare care acoperă masivele montane într-o proporție de 80%. Celelalte părți, versanți golași străbătuți de Dunăre, ascund în verticalitatea lor calcaroasă specii endemice și plante rare, martore ale unui peisaj creat parcă odată cu lumea. Pe aceste fețe aproape sălbatice, vegetația delicată și florile înmiresmate parcă spun povestea unui univers aflat mereu în echilibru, dar care cere o gestionare atentă și responsabilă. Torma a avut o relație notabil de tensionată cu administrația parcului în trecut, mai ales în regiunea Clisurii Dunării, unde gestionarea resurselor naturale și echilibrul dintre comunitate și conservare au ridicat frecvent provocări. Prin preluarea acestui rol unic, Adrian Torma devine primul primar din istoria Parcului Natural Porțile de Fier care ocupă o astfel de funcție de administrare, confirmându-și statutul de gospodar cu viziune. Cu această alegere, comunitățile de pe malul Dunării speră la un viitor în care protecția naturii și dezvoltarea responsabilă vor merge mână în mână, iar Parcul Natural Porțile de Fier va continua să fie o perlă naturală recunoscută pe plan național și internațional. Misiunea lui Adrian Torma nu este doar de conservare, ci și de reînnodare a relațiilor dintre comunitate și parc, pentru a păstra bogățiile naturale în beneficiul generațiilor viitoare.",
        "label": "Banat"
    },
    {
        "title": "S-a votat! Ruben Lațcău, din nou viceprimar al Timișoarei",
        "text": "Ruben Lațcău, din partea USR, a fost ales din nou în funcția de viceprimar al Timișoarei. Consilierii locali de la AUR nu au dorit să voteze.\n\nMarți seara, au avut loc două ședințe extraordinare ale noului Consiliu Local Timișoara. În primul plen, aleșii locali au decis cine va fi primul viceprimar al Timișoarei. Așa cum a anunțat primarul Dominic Fritz, propunerea a fost Ruben Lațcău, de la USR, care a ocupat această poziție și în mandatul trecut.\n\nRuben Lațcău a fost propus de toate formațiunile politice prezente în Consiliul Local Timișoara, cu excepția celor trei aleși de la AUR, care au decis să se retragă din sală în timpul desfășurării votului. „Nu vom face alianță cu niciun partid din Consiliul Local Timișoara, vom face alianță doar cu timișorenii. Noi am luat decizia de a ne retrage din sala de ședințe în timpul votului”, a afirmat Ilie Sîrbu, consilier local AUR.\n\nAșadar, toate cele 24 de voturi exprimate au fost „pentru” numirea lui Lațcău în funcția de viceprimar al Timișoarei. „Vă mulțumesc pentru încredere”, a precizat Ruben Lațcău, la finalul votului. Rămâne de văzut cine va ocupa cea de-a doua poziție de viceprimar al Timișoarei, în funcție de negocierile dintre partide.\n\nDe asemenea, tot în prima ședință extraordinară a depus jurământul și cel de-al 27 de consilier local. Este vorba de Roberto-Sebastian David, din partea USR, care i-a luat locul lui Dominic Fritz în consiliul local, ca urmare a câștigării unui nou mandat de primar al Timișoarei.",
        "label": "Banat"
    },
    {
        "title": "Fiica milionarului ucis în atentatul cu bombă din Arad a fost reținută (UPDATE)",
        "text": "Laura Crișan, fiica milionarului ucis în atentatul cu bombă de acum mai bine de 3 ani, a fost reținută în noaptea de miercuri spre joi, după mai bine de 6 ore de audieri.\n\nFemeia este suspectată că ar fi comandat uciderea tatălui, pentru că urma să o dezmoștenească.\n\nLaura Crișan și alte două persoane au fost duse la audieri miercuri seara, surse judiciare declarând că fiica omului de afaceri ar fi fost „creierul” atacului cu bombă în urma căruia tatăl acesteia a murit.\n\nFemeia și cei doi bărbați au fost audiați ca suspecți în dosarul privind explozia autoturismului lui Ioan Crișan, în parcarea unui magazin din cartierul Vlaicu – zona Lebăda, din Arad, în dimineața de 29 mai 2021.\n\nSe pare că Laura Crișan ar fi plătit 100.000 de euro pentru uciderea tatălui în atentatul cu bombă din Arad.\n\nSurse judiciare afirmă că fiica afaceristului ar fi plănuit uciderea tatălui din motive financiare, părintele urmând să o dezmoștenească.\n\n„Dosarul a fost preluat de PÎCCJ de la parchetul local având în vedere complexitatea cauzei dată de gravitatea faptelor, impactul social major, aspectele de fapt investigate fiind extrem de grave. În vederea unei bune înfăptuiri a actului de justiție, au fost alocate importante resurse umane și logistice de către Poliția Română, care și-au desfășurat activitatea sub coordonarea procurorului de caz din cadrul Parchetului de pe lângă Înalta Curte de Casație și Justiție – Secția de urmărire penală. În cauză au fost efectuate numeroase activități investigative și de cercetare penală, activități derulate în mod constant și care au presupus inclusiv activități de cooperare judiciară internațională”, a transmis Poliția Română.\n\nFiica omului de afaceri arădean și alți doi inculpați, reținuți pentru 24 de ore de către procurori, au fost eliberați de Curtea de Apel București, care au respins propunerea de arestare preventivă a inculpaților.\n\n„În baza art. 227 alin. 1 C.proc.pen. respinge ca nefondată propunerea de luare a măsurii arestării preventive formulată de Parchetul de pe lângă Înalta Curte de Casaţie şi Justiţie în dosarul nr. (…) cu privire la inculpaţii Bulbuc Sebastian Ilie, Horodincă Adrian Bogdan şi Bîlcea Laura Oana”, se arată în decizia Curții.\n\nDe asemenea, instanța a decis „punerea de îndată în libertate a inculpaţilor, (…) dacă nu sunt privaţi de libertate în altă cauză”.\n\nDecizia este executorie, cu drept de contestaţie în termen de 48 de ore de la pronunţare.\n\nLaura Crișan și alte două persoane au fost duse la audieri miercuri seara, surse judiciare declarând că fiica omului de afaceri ar fi fost „creierul” atacului cu bombă în urma căruia tatăl acesteia a murit. Femeia și cei doi bărbați au fost audiați ca suspecți în dosarul privind explozia autoturismului lui Ioan Crișan, în parcarea unui magazin din cartierul Vlaicu – zona Lebăda, din Arad, în dimineața de 29 mai 2021.",
        "label": "Banat"
    },
    {
        "title": "Reciclează și câștigă! Cafetieră, blender și alte surprize te așteaptă la „Ziua reciclării” în Moldova Nouă",
        "text": "Ai un frigider vechi care doar ocupă loc sau un televizor pe care nu-l mai folosești? Ei bine, acum e momentul perfect să scapi de ele și să fii răsplătit! Primăria orașului Moldova Nouă, împreună cu Sistemul de colectare SLC Timiș și Eco Positive, lansează o campanie unică de reciclare inteligentă a echipamentelor electrice și electronice (DEEE), intitulată „Ziua Reciclării Deșeurilor Electrice în Moldova Nouă”, pe 24 octombrie 2024.\n\nNu doar că ai ocazia să-ți eliberezi casa de aparate inutile, dar poți și să câștigi premii atractive precum cafetiere, blendere de mână, șurubelnițe electrice sau chiar un cap de duș cu filtrare. Tot ce trebuie să faci este să predai vechiturile electrice, fie că vorbim despre frigidere, mașini de spălat, computere sau radiouri.\n\nLocuitorii din Moldova Nouă pot preda direct deșeurile mai mici la punctele de colectare din oraș sau, pentru aparatele grele și voluminoase, pot beneficia de colectare gratuită de la domiciliu. Tot ce trebuie să faci este să apelezi unul dintre numerele de telefon:\n\nPentru fiecare echipament predat, vei primi bilete de tombolă, iar tragerea la sorți va avea loc joi, 31 octombrie 2024, la sediul Primăriei Moldova Nouă. Pe lângă șansa de a câștiga premii utile pentru casa ta, vei contribui activ la protejarea mediului înconjurător și la conservarea resurselor planetei.\n\nDe ce să reciclezi?\n\nFiecare echipament electric sau electronic conține materiale care pot fi refolosite, dar și substanțe periculoase pentru mediu, dacă nu sunt tratate corespunzător. Prin reciclarea lor, nu doar că ajuți la reducerea poluării, dar contribui și la recuperarea resurselor valoroase.\n\nAșadar, pregătește-ți vechiturile, sună pentru a programa colectarea gratuită și intră în cursa pentru premiile atractive oferite de campania „Ziua Reciclării Deșeurilor Electrice în Moldova Nouă”! Fie că e vorba de o cafetieră nouă sau un blender de mână, natura îți va mulțumi, iar tu poți câștiga ceva util pentru casa ta!\n\nNu rata această oportunitate de a face o schimbare în bine pentru mediul înconjurător și de a câștiga premii interesante!",
        "label": "Banat"
    },
    {
        "title": "Moldova Nouă are un nou viceprimar: Scânteie Constantin – o flacără de speranță pentru oraș",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Consilieră județeană de Timiș de la PNL, în incompatibilitate",
        "text": "Mihaela Calescu a fost consilier județean din partea PNL în ultimii patru ani și se pregătește să depună jurământul pentru un nou mandat, 2024-2028.\n\nPotrivit inspectorilor de integritate, Mihaela Calescu s-ar fi aflat în incompatibilitate între anii 2020-2023 pentru că a exercitat simultan cu funcția de consilier județean și altele administrative. Anunțul ANI vine în dimineața zilei în care noii consilieri județeni vor depune jurământul pentru următorii patru ani.\n• „în perioada 26 octombrie 2020 – 14 mai 2023 a exercitat simultan funcția de consilier județean și funcția de director general interimar, respectiv administrator/membru în consiliul de administrație al unei regii autonome de interes național care își are sediul în municipiul Timișoara;\n• în perioada 18 mai – 18 noiembrie 2021 a exercitat simultan funcția de consilier județean și funcția de membru în cadrul Consiliului de Administrație al unei societăți comerciale de interes local aflată sub autoritatea Consiliului Local Timișoara (acționar unic);\n• în perioada 26 octombrie 2020 – 18 mai 2021 a exercitat simultan funcția de consilier județean și funcția de membru în Consiliul de Administrație al unei societăți comerciale de interes local aflată sub autoritatea Consiliului Local Timișoara.”\n\nMihaela Calescu ar fi realizat în perioada menționată venituri din indemnizații în valoare de 240.136 lei.\n\nPotrivit Legii 161/2003, funcţia de consilier local sau consilier judeţean este incompatibilă cu „funcţia de preşedinte, vicepreşedinte, director general, director, manager, asociat, administrator, membru al consiliului de administraţie sau cenzor la regiile autonome şi societăţile comerciale de interes local înfiinţate sau aflate sub autoritatea consiliului local ori a consiliului judeţean respectiv sau la regiile autonome şi societăţile comerciale de interes naţional care îşi au sediul sau care deţin filiale în unitatea administrativ-teritorială respectivă. (art. 88, alin. (1), litera d.).\n\nMihaela Calescu a depus la dosarul de evaluare un punct de vedere în exercitarea dreptului la apărare.",
        "label": "Banat"
    },
    {
        "title": "Migrantul înjunghiat în Timișoara, 8 lovituri de cuțit",
        "text": "Apar detaliile conflictului dintre migranți din Timișoara. Victima a fost înjunghiată de 8 ori, iar atacul a fost provocat de neînțelegeri financiare.\n\nProcurorul Parchetului de pe lângă Judecătoria Timișoara a dispus punerea în mișcare a acțiunii penale față de cei trei inculpați. Sunt cercetați pentru lovire sau alte violențe.\n\n„În fapt, în data de 28.07.2024, în jurul orei 20:00, trei inculpați de cetățenie străină, în timp ce se aflu pe o stradă din municipiul Timișoara, județul Timiș, în urma unui conflict spontan apărut pe fondul unei neînțelegeri financiare, au agresat-o fizic pe persoana vătămată, de cetățenie străină, prin aplicarea unui număr de opt lovituri de cuțit în zona hemitoracelui stâng, hemitoracelui drept și în zona coapsei stângi, precum și mai multe lovituri în zona corpului cu pumnii, picioarele și un corp dur, cauzându-i leziuni pentru a căror vindecare necesită un număr de 15 – 20 de zile de îngrijiri medicale”, aflăm de la parchet.\n\nCei trei agresori au fost reținuți pentru 30 de zile. Aceștia sunt sirieni, iar victima lor este din Irak.",
        "label": "Banat"
    },
    {
        "title": "Românii mai primesc o lovitura !Guvernul Cîțu se pregăteste să introducă o nouă taxă asupra românilor: taxa pe filme online!",
        "text": "Românii mai primesc o veste proastă de la Guvernul Cîțu. Se pregătesc să introducă o nouă taxă asupra românilor: taxa pe filme online. Deși Executivul va spune că este vorba despre o directivă europeană, informația este falsă.\n\nClaudiu Năsui anunță că Guvernul Cîțu pregătește o nouă taxă pentru filmele online. Mai precis, Guvernul vrea acum să îi taxeze pe români și pentru singura distracție care le-a mai rămas: să vizioneze filme online.În România vom avea, deci, o nouă taxă. O taxă de 4% pe abonamentele de Netflix, de fapt asupra tuturor platformelor de filme și seriale și încă o altă taxă de 3% din prețul filmelor descărcate contra cost”, a mai spus el.(evz.ro)\n\n„O să ne spună guvernul că este vorba de o obligație impusă de o directivă europeană. E fals. Am verificat. Ca de obicei, directiva doar oferă posibilitatea aplicării unei taxe, iar conducătorii noștri aleg să ne-o impună. Cum se aplică directiva în restul Europei? În peste 10 țări nu există taxa asta. În alte țări, precum Portugalia, Polonia sau Spania, taxa este de 1% sau 1.5%. Cumva, guvernul nostru care își zice în mod mincinos „liberal” consideră că pentru România este mai potrivită o taxă de 4 ori mai mare.!",
        "label": "Banat"
    },
    {
        "title": "PNL Caraș-Severin în focul alegerilor!",
        "text": "Liderul PNL Caraș-Severin, Ion Marcel Vela, alături de parlamentarii Jaro-Norbert Marsalic și Rujan Dumitru, precum și de secretarii generali Radoi Ovidiu și Dănuț Florea, continuă să ia pulsul județului într-un turneu electoral care acoperă fiecare colț al Carașului. Vineri, echipa liberală a ajuns în Clisura Dunării și zona Oraviței, unde au purtat discuții cu primarii și liderii locali, punând bazele strategiei PNL pentru alegerile prezidențiale și parlamentare din acest an. Vela și echipa sa nu lasă nimic la voia întâmplării, iar vizita din Clisura Dunării, una dintre cele mai pitorești, dar și mai provocatoare zone din județ, a fost plină de energie și discuții constructive. Cu un peisaj impresionant în fundal, liderii PNL au stat la masă cu primarii și șefii de zonă, analizând nevoile comunităților și planificând o campanie bazată pe valori tradiționale: „Țara, Biserica, Tradiția și Credința”. Aceste principii nu sunt doar sloganuri electorale, ci pilonii pe care partidul și-a construit strategia, menționează echipa liberală. „Am venit aici să discutăm despre soluții reale pentru oamenii pe care îi reprezentăm”, a declarat Vela, subliniind angajamentul său față de locuitorii județului Caraș-Severin. „Strategia noastră este una simplă: să lucrăm în slujba oamenilor și să le respectăm valorile.” Discuțiile s-au concentrat nu doar pe campanie, ci și pe problemele locale. Clisura Dunării, cu potențialul său turistic uriaș, dar și cu provocările economice și demografice, a fost în centrul atenției. Primarii din zonă au primit asigurări că investițiile în infrastructură, turism și sprijinul pentru micii producători locali vor fi priorități în viitorul apropiat. „Fiecare zonă a județului are particularitățile sale, iar noi, ca echipă, trebuie să înțelegem aceste nevoi și să le adresăm eficient”, a adăugat Jaro-Norbert Marsalic, parlamentar și susținător al inițiativelor care vizează dezvoltarea turistică a Clisurii. Oravița, cu o istorie bogată și o comunitate vibrantă, s-a bucurat, de asemenea, de atenția liberalilor. Problemele legate de infrastructură și dezvoltarea economică au fost puncte centrale în discuțiile cu primarii locali, echipa liberală promițând soluții concrete. Pregătirea pentru alegeri nu este doar despre politică, ci despre viitorul județului și felul în care oamenii trăiesc zi de zi. „Noi nu facem promisiuni deșarte, ci venim cu soluții reale”, a subliniat Rujan Dumitru. Campania PNL din acest an se va concentra pe îmbunătățirea vieții cetățenilor, iar valorile naționale sunt în centrul acestui demers. Secretarul general Radoi Ovidiu și adjunctul său, Dănuț Florea, au reiterat că PNL rămâne fidel principiilor sale fundamentale și că se angajează să apere interesele oamenilor din fiecare colț al județului. „Nu este vorba doar de politică. Este vorba despre cine suntem ca popor. Țara, Biserica, Tradiția și Credința sunt valorile care au ținut neamul românesc unit și puternic de-a lungul istoriei, și pe acestea ne bazăm și acum”, a declarat Vela în fața liderilor locali. Strategia PNL este clară: să fie aproape de oameni și să respecte identitatea națională. Cu alegerile care se apropie rapid, echipa liberală își propune să câștige încrederea comunităților din Clisura Dunării și Oravița, prin acțiuni concrete și un mesaj de unitate și respect față de valorile tradiționale. Pe măsură ce campania prinde contur, echipa liberală pare mai hotărâtă ca oricând să facă o diferență reală în județ. Cu un mesaj puternic și o prezență constantă în teren, PNL Caraș-Severin este gata să-și joace cartea în alegerile din acest an.",
        "label": "Banat"
    },
    {
        "title": "Pensionarii din Moldova Nouă ,,umiliți și terfeliți” de liberalii lui Ion Chisăliță!",
        "text": "Dacă până acum a fost o campanie electorală decentă comparativ cu 2012, 2016, iar dacă nu ar fi fost scandalul cu respingerea candidaturii lui Torma, aproape ar fi trecut neobservată.\n\nÎn nici o campanie electorală de până acum pensionarii nu au fost subiectul disputelor electorale sau cel puțin nu au fost umiliți și terfeliți de membri postaci sau simpatizanți ai partidelor implicate în campania electorală.\n\nIată că acum cu câteva zile până la startul alegerilor, simpatizanți liberali disperați și fără idei atacă mișelește oameni fără venituri și pensionarii din Moldova Nouă.\n\nOrașul Moldova Nouă trăiește și generează venituri tocmai din pensiile pensionariilor, peste 60% din veniturile orașului sunt din pensii și credem că nu este familie în Moldova Nouă care să nu aibe măcar un pensionar comunist așa cum postează doamna de mai sus și dacă o putem numi doamnă, probabil că, familia dumneaei este înstărită și fără pensionari. Dar să vii acum în campania electorală și să te năpustești asupra unei categorii de oameni care își trăiesc ultima perioadă a vieții cu o pensie care nu face cinste României este greu de acceptat.\n\nÎn încheiere aș dori să îi atrag atenția doamnei respective că, dintre cei trei candidați la funcția de primar, tocmai candidatul liberalilor Ion Chisăliță este pensionar și mai mult decât atât în mandatul 2008-2012 City Manager-ul Orașului Moldova Nouă a fost Lisandru Nicolae pensionar,, comunist ,,plătit cu circa 70, 80 de milioane pe lună plus pensionari angajați în primărie în perioada respectivă,atunci nu a fost o problema!",
        "label": "Banat"
    },
    {
        "title": "Christian Ciocan reprezentantul Federației Sindicatelor Democratice a Polițiștilor din România,regreta schimbarea Ministrului de Interne Marcel Vela!",
        "text": "„Vreau să spun lucruri, pe final de an, și în numele Federației, și în numele meu, ca polițist, și în numele meu, ca om. Un ministru de Interne nu conduce orice fel de Minister, ci unul dintre Ministerele de forță ale unei țări”,\n\n„Dincolo de aceste calități pe care ministrul Vela le-a avut, fiind unic din acest punct de vedere în ultimii 30 de ani, a avut niște calități remarcate cu ocazia unor întâlniri. Prima întâlnire a ministrului Vela a fost cu sindicatele. Sindicatele reprezintă, dincolo de dialogul social, o presiune pe care orice ministru, indiferent de Minister, o resimte”, a mai spus Ciocan.\n\n„Vreau să spun un lucru pe care nu-l știe nimeni, dar pe care eu l-am trăit. În momentul primei întâlniri de la Minister, aceasta nu a avut loc după multe icnete și străduințe. Când a auzit de dorința sindicatelor de a dialoga, nu numai că și-a făcut timp, dar, în ciuda unei întâlniri de guvern, ministrul Vela a înțeles importanța întâlnirii cu sindicatele. L-a sunat pe premierul de atunci, a amânat întâlnirea pe motivul reunii cu sindicatele. «Domnilor, vă stau la dispoziție până când terminați ce aveți de spus», a afirmat în timpul ședinței Vela”, adăugat Christian Ciocan.\n\n„Ministerul de Interne rămâne coloana vertebrală de interior a statului român. MAI are nevoie de lideri, iar domnul Vela are, de la Dumnezeu, avantajul de a fi carismatic. Asta înseamnă că are trăsături care îndeamnă oamenii să fie atenți. Dincolo de aceste trăsături, ministrul s-a comportat ca un lider pe care subalternii îl urmează. De aceea a gestionat toată problematica, nu au existat mișcări majore.\n\nNu înțelegem această schimbare din funcție în condițiile în care același partid este la guvernare. Nu o contestăm sub nicio altă formă, dar pentru noi este de neînțeles. Suntem profesioniști. Afirmăm, nefăcând politică, că ministrul Vela a devenit într-un an și două luni unul dintre profesioniștii MAI”, a mai spus polițistul.",
        "label": "Banat"
    },
    {
        "title": "Curtea de Apel Timişoara, operativitate de de 97% pe instanţă",
        "text": "Curtea de Apel Timişoara a obţinut, în anul 2023, calificativul general „eficient”. A rezultat o valoare a operativităţii de 97% pe instanţă.\n\nAnul trecut, Curtea de Apel Timişoara a înregistrat 7.783 de dosare nou intrate şi 7.546 de dosare soluţionate.\n\nLa finele anului 2023, din totalul de 1.875 de dosare aflate în stoc, 114 au fost mai vechi de unul sau 1,5 ani, reprezentând o valoare a indicatorului de 6,1%. În consecinţă, Curtea de Apel Timişoara s-a încadrat în gradul de eficienţă „eficient”.\n\n„În perioada de referinţă, din totalul de 7.546 dosare soluţionate, un număr de 7.489 dosare au fost soluţionate în termen de maximum un an de la înregistrare, reprezentând o valoare indicator de 99,2%. În consecinţă, la acest indicator, instanţa s-a încadrat în gradul de eficienţă de <<foarte efficient>>”, a transmis Curtea de Apel Timișoara.\n\nDin totalul de 7.287 de dosare soluţionate, un număr de 782 dosare au fost redactate peste termen, ponderea medie fiind de 10,7 % determinând încadrarea instanţei în gradul „foarte efficient”.",
        "label": "Banat"
    },
    {
        "title": "Vineri, 28 august, începe campania electorală pentru alegerile locale,noi reguli ,noi masuri!",
        "text": "Vineri, 28 august, începe campania electorală pentru alegerile locale, care va ține până pe 26 septembrie și, pentru prima dată, aceasta va avea parte de un set de reguli stricte în contextul pandemiei de coronavirus. Ce măsuri a pregătit guvernul și ce este interzis în campania de anul acesta.\n\nCampania electorală pentru alegerile locale începe vineri, candidaţii intraţi în cursa pentru un fotoliu de primar sau de preşedinte al CJ, dar şi pentru un loc în consiliile locale şi judeţene încercând, în această perioadă, să convingă alegătorii să le acorde încrederea la urne, pe 27 septembrie.\n\nPentru prima dată, campania electorală va fi una atipică şi se va desfăşura după anumite reguli de protecţie sanitară, în contextul pandemiei de coronavirus.\n\nGuvernul şi Autoritatea Electorală Permanentă vin cu un set de reguli care vizează protejarea sănătăţii cetăţenilor cu care interacţionează candidaţii şi echipele lor de susţinători pe perioada campaniei electorale, iar printre măsuri se numără purtarea măştii. Vor exista reglementări în ceea ce priveşte distanţa fizică, în ceea ce priveşte organizarea evenimentelor electorale, (…) trebuie să existe o limitare a numărului de participanţi. Evident, va fi obligatorie purtarea măştii la astfel de evenimente electorale, unde există interacţiune cu cetăţenii. În ceea ce priveşte distribuţia materialelor, aici discuţiile sunt ca activiştii care distribuie materiale să poarte mănuşi, să aibă dezinfectanţi, astfel încât să reducă riscul de transmitere a virusului prin materialele distribuite, atunci când nu apelează la modalitatea de a transmite materialele de campanie prin poştă. De asemenea, în ceea ce priveşte organizarea zilei votului, toţi reprezentanţii din birourile electorale vor avea la dispoziţie cinci măşti pe perioada de 24 de ore, pe parcursul zilei în care se desfăşoară activitatea. Gândim reguli de distanţare fizică în cazul în care sunt mai mulţi alegători care stau la coadă pentru a-şi exercita dreptul de vot”, spunea, pe 12 august, premierul Ludovic Orban.\n\nAutorităţile iau în calcul, totodată, ca aşteptarea în vederea exercitării votului să fie realizată în spaţii marcate şi de preferinţă în afara secţiilor de votare.\n\nMiercuri, preşedintele Klaus Iohannis a anunţat că a cerut Guvernului să iniţieze o campanie de comunicare şi informare cu privire la procedurile care trebuie respectate în perioada campaniei electorale pentru alegerile locale şi în ziua votului, în vederea prevenirii infecţiilor cu noul coronavirus.",
        "label": "Banat"
    },
    {
        "title": "MOLDOVA NOUA.INCEPE MAREA ASFALTARE!",
        "text": "Drumuri noi pentru Moldova Nouă!: străzile orașului prind contur sub umbrela programului „Anghel Saligny”",
        "label": "Banat"
    },
    {
        "title": "Caransebeșul se pregătește pentru un festival de neuitat: Serbările Cetății 2024 – patru zile de sărbătoare, muzică și tradiție!",
        "text": "Ziua 4: Un final de neuitat cu lansare de confetti",
        "label": "Banat"
    },
    {
        "title": "PARTIDUL VERDE DEZAPROBA MARIRILE DE SALARIU PENTRU POLITICIENI!",
        "text": "In contextul in care sute de mii de pensionari o duc de azi pe maine, sufocati de cresterea aberanta a preturilor fara ca statul sa catadixeasca sa-i ajute, faptul ca politicienii au votat marirea lefurilor pentru parlamentari, primari, presedinti de Consilii Judetene si alti „demnitari” e mai mult decat o sfidare, e o bataie de joc! Printre primele formatiuni politice care au dezaprobat asumat acest lucru se numara si Partidul Verde.Iata comunicatul:\n\nCum să votați voi, cei mai privilegiați dintre privilegiați, creșterea lefurilor parlamentarilor ( acest proiect de lege a fost votat astăzi la Senat de 91 de parlamentari PNL_PSD_UDMR) Cum să cereți să vi se dea la partid în plus 5 milioane de euro subvenții de la stat, în vreme ce le spuneți românilor să mai pună o haină pe ei, să facă economii, să nu-și piardă speranța…. PSD- PNL- UDMR, voi, le spulberați speranța românilor în fiecare zi! Nu doar că sunteți minți de mâna a doua, dar sunteți și caractere de mâna a treia!!!",
        "label": "Banat"
    },
    {
        "title": "Șantier la școala gimnazială din Dognecea",
        "text": "Demarate în august, lucrările de reabilitare și modernizare a școlii gimnaziale din Dognecea continuă în ritm susținut.\n\nSe lucrează la foc continuu la reabilitarea școlii din comuna Dognecea, pentru care administrația condusă de social-democratul Remus Rof a obținut o finanțare europeană prin Programul Național de Redresare și Reziliență. În ultimele săptămâni, constructorul a schimbat acoperișul și a demarat lucrările și la interior. Totul va fi nou la finalul lucrărilor, a precizat, pentru expressdebanat.ro, edilul comunei Dognecea.\n\n„Elevii și profesorii vor avea, la finalul lucrării, condiții excelente de studiu. Vorbim de o investiție de cinci milioane de lei, care presupune anveloparea termică a clădirii și lucrări de modernizare la interior. De la startul lucrării, constructorul a schimbat acoperișul, iar acum, că vine iarna, se concentrează pe interioare. Schimbă instalațiile electrice, uși, geamuri, pardoseală, totul va fi nou. Încălzirea se va face pe pompe de căldură, prin pardoseală”, a explicat Remus Rof.\n\nLa finalul lucrării, școala din Dognecea va fi dotată cu mobilier și echipamente IT în valoare de 550.000 de lei. Pentru toate aceste dotări, Primăria Dognecea a obținut finanțare europeană prin PNRR.",
        "label": "Banat"
    },
    {
        "title": "Traficanții de migranți din Timișoara ajung în instanță",
        "text": "Traficanții de migranți prinși în timpul perchezițiilor, luni, în Timișoara, Arad și București, ajung în fața magistraților. La acțiunea „Not so fast” a participat și Europol.\n\nOpt persoane au fost ridicate de polițiști și DIICOT la descinderi. Încă din decembrie 2023, pe teritoriul României a fost constituită o grupare infracțională transfrontalieră, de tip piramidal, formată din cetățeni sirieni și români, care ar fi acționat, în mod coordonat, facilitând grupurilor ilegale de migranți trecerea frauduloasă a frontierei României către Bulgaria, Republica Serbia și Ungaria.\n\nÎn schimbul unor beneficii materiale importante, membrii grupului infracțional ar fi asigurat migranților ilegali găzduire temporară în diferite locații, situate atât în zona adiacentă municipiului București, cât și în zona de vest a țării.\n\nPentru activitățile de transport, persoanele cercetate ar fi racolat mai multe persoane, preponderent cetățeni români, care, fiind atrase de posibilitatea unor câștiguri materiale consistente într-un termen scurt, au aderat la gruparea de criminalitate organizată și și-ar fi dezvoltat propriile rețele de transportatori.\n\nÎn urma perchezițiilor efectuate în municipiile Bucureşti, Timişoara, Arad şi în județele Timiş, Ilfov şi Arad, au fost identificați 32 de migranți, proveniți din Siria și Irak. De asemenea, au fost descoperite și ridicate sume de bani în lei și euro, înscrisuri, precum și alte mijloace de probă.\n\nPe parcursul investigațiilor, începând cu luna ianuarie 2024, au fost interceptate pe ruta Turcia – Bulgaria – România – Ungaria – Austria/Germania 5 transporturi de migranți, însumând 70 de persoane, ascunse în mijloace de transport de mare tonaj, care ar fi achitat traficanților sume de până la 12.000 de euro.",
        "label": "Banat"
    },
    {
        "title": "Rămășițe umane, descoperite în Timișoara",
        "text": "O echipă de muncitori a dat peste rămășițe umane în timpul unor săpături în Timișoara. Polițiștii criminaliști au început ancheta pentru a afla despre ce e vorba.\n\nDin primele informații, oasele ar fi umane, dar de dimensiuni mici. Ar putea să fie scheletul unui copil. Sunt și foarte vechi. Descoperirea a fost făcută în Parcul Botanic, unde se construiește o nouă arteră.\n\nUpdate: Ancheta se face pentru ucidere din culpă\n\nPolițiștii de la IPJ transmit că la 112 s-a primit un apel, joi, aproape de ora 17:00, care anunța că în timp ce se desfășurau lucrări de excavare în zona bulevardului Republicii din Timișoara, lângă calea ferată, au fost găsite mai multe oseminte.\n\n„Polițiștii Serviciului Criminalistic s-au deplasat la fața locului și au constatat prezența osemintelor învelite într-o bucată de material textil. În acest caz, polițiștii SRPT Timișoara continuă verificările sub coordonarea procurorului Parchetului de pe lângă Judecătoria Timișoara sub aspectul săvârșirii infracțiunii de ucidere din culpă pentru stabilirea provenienței osemintelor și întregii situații de fapt”, transmite IPJ Timiș.",
        "label": "Banat"
    },
    {
        "title": "CA SA REGRETAM CA NU MAI E PRIMAR, CHISALITA NE STERGE CU BURETELE DATORIILE!",
        "text": "Moldova Nouă oferă scutiri de penalități pentru obligațiile bugetare restante!\n\nÎn urma unei noi hotărâri a Consiliului Local, contribuabilii din orașul Moldova Nouă au ocazia să beneficieze de facilități fiscale care vor aduce o gură de aer proaspăt pentru cei care au datorii către bugetul local. Hotărârea nr. 136 din 09.10.2024 prevede amânarea accesoriilor aferente obligațiilor bugetare restante până la 31 august 2024.\n\nAstfel, persoanele fizice și juridice care au datorii restante către bugetul local, inclusiv penalități, au acum ocazia să își achite datoriile fără să mai fie împovărate de accesorii și alte costuri suplimentare. Este vorba de o măsură care vizează atât impozitele și taxele locale, cât și contribuțiile datorate de pe raza orașului Moldova Nouă.\n\nCum poți beneficia de scutirea de penalități?\n\nTot ce trebuie să faci este să te prezinți la Serviciul Taxe și Impozite Locale până la data de **25 noiembrie 2024** și să achiți sumele restante. Pentru ca această facilitate să fie valabilă, solicitarea trebuie adresată până la termenul menționat. Este o oportunitate binevenită pentru cei care, din diverse motive, nu au reușit să își achite obligațiile la timp și acum pot face acest lucru fără a mai fi penalizați suplimentar.\n\nUnde se poate face solicitarea?\n\nCei interesați pot depune cereri de scutire la Serviciul Taxe și Impozite Locale, situat pe strada Mihai Viteazu, nr. 36A, sau la Centrul de Afaceri Moldova Nouă. Informații suplimentare pot fi obținute și telefonic, apelând la numerele 0355 401 151 sau 0355 401 150.\n\nPrimarul Ion Chisăliță îi încurajează pe toți cetățenii să profite de această oportunitate, menționând că este o măsură gândită pentru a veni în sprijinul celor care doresc să își achite obligațiile financiare, fără a mai suporta poveri adiționale din cauza penalităților.",
        "label": "Banat"
    },
    {
        "title": "Nu denunțul la DNA a contat în trecerea lui Brian Filimon la PSD!",
        "text": "Pârât organelor de cercetare penală, primarul comunei Măureni își probează nevinovăția în instanță și exclude vreo legătură între dosarul DNA și plecarea sa de la PNL la PSD.\n\nTrecerea lui Brian Filimon în tabăra social-democrată, în echipa lui Silviu Hurduzeu, a generat tot felul de reacții și comentarii, printre care și supoziția că nu ar fi doar o coincidență plecarea sa tocmai în momentul în care e obligat să ofere explicații într-un dosar ce are la bază un denunț privitor la presupune fapte de trafic de influență. Pe care primarul Măureniului l-ar fi exercitat față de subordonați de-ai săi.\n\n„Nu există nicio legătură, cred că arată slăbiciune din partea celor care lansează astfel de lucruri. E o chestiune personală, cu siguranță sunt nevinovat și nu are nicio legătură trecerea mea la PSD cu acest denunț. Am încredere totală în justiție, știu că sunt nevinovat, există o instanță, există o lege, există justiție care vor stabili adevărul. Eu mi-am văzut tot timpul de lucrurile mele, nu îi înțeleg pe cei care creează astfel de scenarii. Eu mă cunosc pe mine și oamenii din comunitate mă cunosc și ei foarte bine. La fel de bine mă cunosc și cei alături de care sunt acum. Dacă s-ar fi îndoit de mine, credeți că astăzi aș fi fost în PSD, alături de ei? Mi-a umplut sufletul de bucurie și reacția oamenilor din comunitatea mea când a venit vorba despre acest denunț. Și nu sunt puțini, nu, sunt vreo 3.000!”, a comentat Filimon.\n\nPrimarul PSD de la Măureni mai spune că e nevoit acum să cunoască și partea mai puțin plăcută a politicii, chiar în pragul campaniei electorale, dar nu acuză pe nimeni: „Eu cred că adevărul va ieși la iveală. Eu știu cum fac, ce fac în fiecare zi pentru oameni, cât muncesc, cât mă străduiesc, cu ce conștiință pun în fiecare seară capul pe pernă. Am conștiința împăcată și, cu siguranță, e o chestiune de timp până va ieși adevărul la iveală. Vor vedea cu toții că sunt nevinovat!”",
        "label": "Banat"
    },
    {
        "title": "Cornereva, comuna din Caraș-Severin cu diplomă de excelență",
        "text": "Performanțele administrației locale din Cornereva, apreciate la Gala „România ești tu”. Munca pentru binele comunei continuă.\n\nPrimarul Nicolae Novăcescu s-a aflat pe lista invitaților galei regionale sud-vest desfășurată ieri la Timișoara. După 12 ani la primărie, performanțele sale au atras atenția organizatorilor, aceștia apreciindu-i eforturile depuse pentru dezvoltarea comunei și bunăstarea locuitorilor acesteia. Canalizarea si alimentarea cu apă, modernizarea infrastructurii rutiere, a școlilor și dispensarului uman sau digitalizarea unităților de învățământ sunt doar o parte a realizărilor Primăriei Cornereva din 2012 încoace punctate de organizatorii evenimentului de la Timișoara.\n\nDiploma de excelență primită de Primăria Cornereva pentru contribuția deosebită la dezvoltarea comunității locale reprezintă o frumoasă recunoaștere a progresului făcut în ultimii de comuna din Caraș-Severin. „Mulțumesc organizatorilor pentru apreciere și pentru invitația de a participa la gală. A fost un eveniment reușit, cu invitați din diverse domenii. Organizatorii aveau câteva informații despre proiectele și finanțările pe care le-am accesat. Mi-a făcut mare plăcere să vorbesc despre comună și despre inițiativele pe care le avem. Timpul pentru asta a fost limitat dar e important că am reprezentat comuna la eveniment”, a spus primarul Nicolae Novăcescu. Diploma primită reprezintă o recunoaștere a lucrurilor bune care s-au întâmplat în comună dar și o responsabilizare pentru a continua pe aceeași direcție.",
        "label": "Banat"
    },
    {
        "title": "„Foc de Artificii”, soldat cu dosare penale",
        "text": "Acțiunea națională denumită „Foc de Artificii” s-a soldat deja cu două dosare penale în Caraș-Severin pentru nerespectarea legislației privind obiectele pirotehnice.\n\nÎn această perioadă, ca în fiecare an, polițiștii din Caraș-Severin desfășoară activități în cadrul acțiunii naționale „Foc de Artificii”, pentru prevenirea oricăror evenimente negative generate de nerespectarea legislației privind obiectele pirotehnice.\n\nPână în prezent, în cadrul planului au fost efectuate 10 acțiuni și controale în județ, în urma cărora au fost înregistrate două dosare penale, în care sunt cercetate 3 persoane. În urma acestor activități au fost constatate 4 infracțiuni, aplicate 6 sancțiuni contravenționale și ridicate 200 de bucăți de articole pirotehnice interzise la deținere.\n\nPentru a nu fi implicați în evenimente negative, polițiștii cărășeni recomandă:\n• să cumpărați articole pirotehnice doar de la persoane fizice/juridice autorizate!\n• la achiziționarea de articole pirotehnice să verificați eticheta. Acestea să fie inscripționate în limba română!\n• să sesizați poliția când constatați că sunt vândute ilegal articole pirotehnice!\n\nPolițiștii aduc în atenție câteva aspecte legate de obiectele cu conținut pirotehnic:\n• între orele 24.00 şi 6.00, cu excepţia perioadelor autorizate, precum şi a evenimentelor de interes local, naţional sau internaţional, în baza aprobării autorităţilor locale;\n• la o distanţă mai mică de 50 m de construcţiile de locuinţe cu până la 4 niveluri şi la mai puţin de 100 m faţă de cele cu peste 4 niveluri;\n• la o distanţă mai mică de 500 m de instalaţiile electrice de înaltă tensiune, de locurile de depozitare şi livrare a combustibililor lichizi sau solizi, de instalaţiile de gaze;\n• la o distanţă mai mică decât cea prevăzută de reglementările în vigoare pentru obiectivele chimice şi petrochimice ori pentru alte obiective care prezintă pericol de incendiu sau explozie;\n• în locurile în care există riscul producerii de alunecări de teren, avalanşe sau căderi de pietre;\n• pe drumurile publice deschise circulaţiei rutiere, pe aleile pietonale şi în spaţii deschise cu aglomerări de persoane;\n• la o distanţă mai mică de 500 m de păduri.\n\nConstituie infracţiune şi se pedepseşte cu închisoare de la 3 luni la un an sau cu amendă:\n• orice operaţiuni cu articole pirotehnice efectuate fără drept;\n• comercializarea articolelor pirotehnice din categoriile 1 şi P1 către persoane care nu au împlinit vârsta de 18 ani;\n• comercializarea către publicul larg a articolelor pirotehnice destinate a fi utilizate de către pirotehnicieni.\n\nSancţiunile contravenţionale cu amendă pot fi aplicate şi persoanelor juridice. În cazul persoanelor juridice, limitele minime şi maxime ale amenzilor se majorează cu 100%.\n\nPentru tulburarea liniștii și ordinii publice prin folosirea necorespunzătoare scopului declarat a articolelor pirotehnice din categoria P1 și nu numai se vor aplica sancțiunile contravenționale prevăzute în Legea nr. 61 din 1991 republicată.",
        "label": "Banat"
    },
    {
        "title": "Nelu Popa a mai făcut rost de 50 de milioane de euro! Anvelopează blocurile Reșiței!",
        "text": "În următorii trei ani, Primăria Reșița va primi aproximativ 50 de milioane de euro. Mare parte din bani vor fi investiți pentru anveloparea blocurilor.\n\nÎn vară, orașul s-a înscris în competiția de proiecte prin care un miliard de euro au fost puși la bătaie pentru neutralitate energetică. Din suma totală, jumătate vine de la Ministerul Investițiilor și Proiectelor Europene, 300 de milioane sunt alocați de Ministerul Energiei și diferența este acoperită din fonduri norvegiene și elvețiene. Când s-a înscris în competiție, Reșița și-a luat angajamentul ca, până în 2035, să devină un oraș cu neutralitate energetică. Asta alături de alte nouă orașe din țară câștigătoare la competiția pornită în vară și altele trei câștigătoare anterior.\n\nDin miliardul pus la bătaie, Reșiței i-au revenit 50 de milioane, bani pe care primarul Ioan Popa știe de pe-acum cum vor fi cheltuiți. „Bună parte din bani vor merge în anvelopări, mare parte a blocurilor rămas neanvelopate vor putea fi anvelopate cu acești bani. Putem pune deasupra terase verzi ori panouri fotovoltaice. Prefer terasele verzi ca să creștem suprafața orizontală verde. Un alt domeniu interesant este legat de pompele de căldură. Vom face câteva proiecte pilot pentru ca, în unele blocuri să punem asemenea pompe. Blocuri cu câte 40 de centrale de apartament vor putea fi mutate pe pompe de căldură care să genereze energie termică și apă caldă poate aproape gratuit”, a spus primarul Reșiței la Express live.\n\nIoan Popa are în vedere și o stație de biogaz și biomasă, care de asemenea poate fi construită din banii primiți recent de Reșița. Dispunând de o asemenea stație, orașul ar putea „scoate” energie inclusiv din valorificarea masei lemnoase și vegetației pe care angajații primăriei o strâng de pe toată raza orașului. Popa se gândește și la transformarea Dealului Crucii în pădure-parc, în perimetrul cuprins între crucea lui Herglotz, casa de cultură și zona Mociur, dar și la noi piste de biciclete, poduri pietonale sau promenade. În opinia sa, cei 50 de milioane de euro reprezintă o mare oportunitate pentru oraș întrucât se vor putea derula investiții care vor influența pozitiv viața reșițenilor.",
        "label": "Banat"
    },
    {
        "title": "Stații de încărcare funcționale la Moldova Nouă",
        "text": "Șase stații de încărcare pentru mașini electrice au fost amenajate la Moldova Nouă prin PNRR. Stațiile sunt funcționale.\n\nOrașul din Clisură se aliniază la dezvoltarea rețelei de încărcare pentru mașini electrice. Pe raza orașului a fost pusă în funcțiune infrastructura de alimentare a vehiculelor electrice, lucru benefic atât deținătorilor de mașini cât și pentru cei care vizitează sau tranzitează orașul. Cele șase stații se ridică la valoarea de aproximativ 200.000 euro și au fost achiziționate prin Programul Național de Redresare și Reziliență, în cadrul obiectivului de investiții „Elaborare în format GIS a Planului Urbanistic General al orașului Moldova Nouă”. Tariful aferent utilizării stațiilor este de 1,5 lei (TVA inclus). Cei care dețin mașini electrice vor putea alimenta la aceste stații prin aplicația „EvGo Smart Charge”, disponibilă pentru sistemele iOS și Android. Plata se va face tot în aplicație, cu ajutorul cardului bancar.\n\nStațiile se află amenajate în următoarele locații:\n\n – Str. Eftimie Murgu: vizavi de punctul de lucru Aquacaraș Moldova Nouă – 82kw (60 kw DCC + 22 kw AC);\n\n – Str. George Coșbuc: parcarea Liceului Tehnologic ,,Clisura Dunării” Moldova Nouă spre Gospodăria Urbană – 82kw (60 kw DCC + 22 kw AC);\n\n – Str. 1 Decembrie 1918: parcarea Centrului Cultural pentru Tineret – 82kw (60 kw DCC + 22 kw AC);\n\n – Str. Constantin Daicoviciu: parcarea bl 3A – 44kw (22 kw AC + 22 kw AC);\n\n – Str. George Enescu: zona bl. 4 – 44kw (22 kw AC + 22 kw AC);\n\n – Aleea Mihai Viteazul: parcarea din proximitatea Centrului de Afaceri – 44kw (22 kw AC + 22 kw AC).",
        "label": "Banat"
    },
    {
        "title": "Un tânăr polițist a murit în timpul serviciului, la postul din Ghizela",
        "text": "Agentul în vârstă de 21 de ani se afla în postul de poliție Ghizela când i s-a făcut rău și a leșinat în toaletă. Colegii nu l-au mai putut salva.\n\nIncidentul a avut loc joi seară, în jurul orei 22. Polițiștii timișeni au fost sesizați de faptul că unui agent de poliție în vârstă de 21 de ani i s-a făcut rău, în timp ce era la serviciu, și a leșinat în toaletă. Tânărul era originar din Băile Herculane.\n\n„Colegul de patrulă i-a aplicat manevre de resuscitare până la sosirea cadrelor medicale care au preluat procedeul, după o oră fiind declarat decesul. Din primele verificări s-a stabilit că acesta nu era cunoscut cu afecțiuni medicale”, au transmis reprezentanții IPJ Timiș.\n\nPolițistul era încadrat din decembrie 2023, absolvent al Școlii de Agenți de Poliție „Vasile Lascăr” din Câmpina.",
        "label": "Banat"
    },
    {
        "title": "De ce cred in Marcel Vela…",
        "text": "Judeţul Caraş-Severin este, din nefericire, ,,oaia neagră” a Banatului şi depopulat şi sărac în condiţiile în care avem un potenţial turistic şi industrial fenomenal, judeţ bogat în resurse minerale etc, şi totuşi de ce suntem în situaţia asta?\n\nCine este vinovat de starea actuală a judeţului? În primul rând, toţi politicienii de la A la Z. Astăzi asistăm la un ,,mega-dosar” de corupţie în care aproape toată conducerea PSD Caras-Severin,este cercetată de DNA sau DIICOT, de neacceptat ca,astăzi după 30 de ani de democraţie, şpaga sa fie ,, metastaza,, care a cuprins aproape toată clasa politica şi se pare că nu poate fi oprită. De neînţeles pentru mine cum un angajat al statului prins în urmă cu câţiva ani şi eliberat de judecători recidivează din nou pentru acelaşi lucru: ,,taxa de protecţie”. Printre cei care încasau taxa de protecție era și Elisabeta Miuțescu, cea care a cerut celor de la AC/DC șpagă, în 2010, pentru a permite camioanelor cu echipamente să iasă din țară. În sarcina acesteia, procurorii au reținut nu mai puțin de 36 de acte materiale de luare de mită.Cine poartă răspunderea pentru în libertate a acestui ,,infractor Elisabeta Miuţescu” judecătorul s-a spălat pe mâini în aceasta situaţie. Doar un exemplu de corupţie… Fără un sistem judiciar corect, toate instituţiile statului în speţa DICOOT şi DNA lucra în van. Cu acest fenomen de corupţie care a cuprins aproape în totalitate conducerea PSD-ului vom ajunge economic din urmă judeţele Timiş şi Arad? Niciodata… astăzi avem şansa ca, în Guvernul Orban, Ministrul de Interne să fie Marcel Vela, o şansă în plus pentru depolitizarea excesivă a instituţiilor subordonate MAI. Caraşul renumit în ţară datorita faptului că toate afacerile mari sunt blocate de către diverşi politicieni locali sau judeţeni… toţi vor să obţină ceva din afacerea celui ce investeşte în Caraş-Severin. Doar un exemplu… Muntele Mic până în prezent ar fi trebuit să fie un domeniu schiabil european, o staţiune în care turişti să vină buluc în Caraş, nu în Serbia, sau Austria. Clisura Dunării, o altă zonă blocată economic de către Parcul Natural Porţile de Fier. Am ajuns ca Banatul să susţină turismul sârb, care, în ultimii ani s-a dezvoltat fenomenal pe spatele nostru. De ce în judeţul Mehedinţi duduie industria turismului de pe malul Dunării iar în Caraş –Severin eşti aproape în totalitate blocat. Marcel Vela, din postura actuală, dacă doreşte cu adevărat binele judeţului trebuie să se implice în aşa fel încât toate instituţiile care pun piedici intenţionat sau în spatele unor ,,legi” blocheaza dezvoltarea economică a judeţului .Pentru deblocarea lor, să interprindă măsurile legale necesare pentru ,,eliminarea” măsurilor sau îmbunătăţirea legilor care pun frână investiţiilor din Caraş-Severin şi nu numai. Sprijinirea legislativă a mediului economic local IMM-urile, tratamentul fiscal să fie similar cu cel al multinaţionalelor, IMM-urile rămân, nu pleacă, o multinaţională dacă nu îi dai ajutor de stat pleacă şi cel mai bun exemplu este la Moldova Nouă. Peste 20 de milioane de euro a păpat Delphi Pachard şi … au plecat aşa cum au venit. Altă şansă în acest moment nu avem, vrem nu vrem trebuie să ne agăţăm de Vela şi să sperăm că prezenţa lui în Guvernul Orban nu va fi una de tranziţie.\n\nZi de zi ,in ochii tai",
        "label": "Banat"
    },
    {
        "title": "Covoare asfaltice cu eticheta „Anghel Saligny”, întinse pe malul Dunării!",
        "text": "Adrian Torma a dat din nou verde utilajelor pentru asfaltarea altor trei străzi din Moldova Nouă dintr-un total de 13, investiție bugetată cu ceva mai mult de 8 milioane de lei!\n\n„Mă bucur că am reușit să reluăm procesul asfaltării străzilor din cadrul Programul Național «Anghel Saligny». Au fost din nou utilaje în teren, chiar până târziu, ceea ce înseamnă că lucrurile se mișcă și au revenit la normal, așa cum trebuie să se-ntâmple și așa cum merită cetățenii acestui oraș. Am identificat și unele neconformități în ceea ce s-a executat deja, însă vom căuta soluții pentru a remedia lucrurile”, a declarat primarul orașului Moldova Nouă.\n\nÎn prezent se lucrează pe străzile Eftimie Murgu, Sfânta Varvara și Minerilor. Sunt asfaltate deja A.I. Cuza, Vasile Alecsandri, C-tin Daicoviciu, George Coșbuc, Lalelelor și Crinilor. În total, refacerea infrastructurii stradale înseamnă aproximativ 6 km de drum, mai exact, 13 străzi din Orașul Nou, Moldova Nouă și Moldova Veche. Practic, au mai rămas de modernizat străzile Unirii, Dunării (Parc Moldova Veche – Vlaski Kraj) și Iagodăriei.",
        "label": "Banat"
    },
    {
        "title": "PNL CARAS-SEVERIN-S-AU DAT LUPTE GRELE PENTRU UN LOC BUN PE LISTE!",
        "text": "Într-o atmosferă tensionată, marcată de negocieri dure și alianțe care s-au făcut și desfăcut până în ultimul moment, Biroul Politic Județean al Partidului Național Liberal (PNL) din Caraș-Severin s-a reunit vineri, 20 septembrie, pentru a desemna candidații la alegerile parlamentare din acest an. Întâlnirea nu a fost deloc una liniștită – sforile s-au tras din umbră, pumnul s-a bătut în masă, iar unii membri chiar au fost subiectul unor presiuni considerabile. Totuși, la finalul unor discuții aprinse, echilibrul a fost stabilit și lista candidaților pentru Senat și Camera Deputaților a fost confirmată. Pe lista candidaților pentru Camera Deputaților, primul loc este ocupat de nimeni altul decât Marcel Vela, un nume greu al politicii din Caraș-Severin și un actor politic important pe scena națională. Cu o influență notabilă în partid și o experiență îndelungată, Vela era aproape o alegere naturală pentru această poziție de vârf. În spatele său, pe locul doi, se află Dumitru Rujan, un alt politician bine cunoscut în zonă, care a reușit să își consolideze poziția, poate nu fără negocieri intense în spatele ușilor închise. Locul trei este ocupat de Jaro Marșalîc, o figură mai discretă, dar care și-a construit o susținere solidă prin relații bine plasate în filiala județeană. Acesta a reușit să își securizeze locul cu ajutorul unor alianțe strategice formate de-a lungul anilor, deși nu a lipsit presiunea politică. Daniel Surdu, Cornelia Fetea, Doru Cîrdei și Doru Coșei completează lista pentru Camera Deputaților, iar fiecare dintre ei a jucat un rol important în această luptă politică locală. Fiecare loc a fost aspru disputat, dar rezultatul reflectă echilibrul de puteri din cadrul filialei PNL Caraș-Severin. În ceea ce privește Senatul, Romeo Dunca este liderul incontestabil al listei. Cu o carieră politică și administrativă deja cunoscută, Dunca și-a impus poziția de pe locul întâi fără să fie nevoie de prea multe negocieri suplimentare – deși, fără îndoială, presiunile și susținerile au fost și aici prezente. Poziția sa a fost consolidată nu doar prin influență politică, ci și prin capacitatea de a forma alianțe strategice care să îi întărească sprijinul. Pe locul doi o regăsim pe Felicia Quint, o candidată ce a reușit să își securizeze această poziție prin negociere inteligentă și susțineri bine plasate. În spatele ei, pe locul trei, Ghiță Sporea a intrat în joc, în timp ce Cătălin Golu, ocupând locul patru, a trebuit să își accepte poziția finală după ce o serie de negocieri intense l-au lăsat în umbra altor figuri mai puternice. Deși la suprafață totul pare o simplă listă electorală, în culisele acestei decizii politice au stat săptămâni de negocieri intense, strategii și alianțe fluctuante. Membrii Biroului Politic Județean au simțit presiuni considerabile din partea diverselor facțiuni din partid, iar unii chiar au fost forțați să accepte compromisuri neașteptate pentru a menține stabilitatea filialei. S-a spus că, în unele momente, tensiunile au fost atât de mari încât au existat amenințări voalate, iar unii politicieni s-au confruntat cu presiuni și șantaje subtile. Totuși, după ore de negocieri și schimburi de replici dure, s-a ajuns la un rezultat clar. Deși lista finală reflectă un echilibru aparent, rămâne de văzut cum vor reuși acești candidați să își păstreze pozițiile și să își demonstreze valoarea în ochii electoratului din Caraș-Severin. Un lucru este cert: lupta internă din PNL a fost dură, dar s-a ajuns la o formă finală de coeziune. Rămâne de văzut cum vor performa acești candidați în fața urnelor și dacă alianțele formate acum vor rezista presiunilor viitoare.",
        "label": "Banat"
    },
    {
        "title": "Traficant de heroină din Timiș, repatriat sub escortă",
        "text": "Un bărbat care locuia în Lugoj și vindea heroină în tot județul Timiș a fost adus în țară sub escortă. Polițiștii l-au găsit în Germania.\n\nTraficantul s-a ocupat cu comercializarea drogurilor de mare risc în ultimii doi ani. Le cumpăra din București. A fost supravegheat de polițiștii de la Crimă Organizată, care au cerut mandat de arestare când au avut probe suficiente la dosar.\n\nÎnainte să îl salte, bărbatul plecase din țară. Așa că s-a emis mandat internațional pe numele lui. A fost reperat în Germania și acum a ajuns înapoi în Timiș, unde va ajunge în fața instanței.\n\n„La data de 29 iulie, un bărbat, de 59 de ani, din Timiș, a fost escortat din Germania, fiind urmărit internațional pentru săvârșirea infracțiunii de trafic de droguri. Tribunalul Timiș a emis pe numele acestuia un mandat de arestare preventivă”, a transmis Poliția Română.\n\nÎn perioada 29 – 30 iulie 2024, Poliția Română a adus în țară 6 persoane, ce aveau emise pe numele lor mandate de executare a pedepsei cu închisoarea sau de arestare preventivă.",
        "label": "Banat"
    },
    {
        "title": "Bugetul local, sub presiune! Nu pot fi acoperite cofinanțările pentru toate cele 34 proiecte europene",
        "text": "Primarul Călin Dobra a convocat prima sa conferință de presă, în care a spus că gestionarea fondurilor provenite din finanțări externe a fost una ”dezastruoasă, foarte precară și lipsită total de o viziune pe termen lung”.\n\nDin păcate, „la nivelul administrației locale, serviciile de specialitate din cadrul Primăriei nu au avut niciun dialog până în acest moment. Asta a fost prima mea misiune, de când am preluat fotoliul de primar, de a-i pune la masă pe toți cei care au responsabilitate în acest sens, ceea ce nu s-a întâmplat până în acest moment. Din păcate, s-a lucrat foarte mult cu consultanți externi. Nu contest expertiza lor, în schimb contest un aspect foarte delicat, și anume lipsa de implicare a specialiștilor din cadrul aparatului, în ceea ce înseamnă atragerea de fonduri europene”, a spus Dobra.\n\n150 milioane de lei e suma care trebuie acoperită din bugetul local\n\nPrimarul Dobra a reamintit prioritățile sale, axate pe infrastructura școlară și cea în domeniul sănătății, folosind în argumentarea sa cifre și documente:\n\n„Lăsând deoparte construcția spitalului nou, avem în total suma de 475 milioane lei proiecte atrase pe fonduri europene. Din această sumă, 295 de milioane de lei sunt finanțările externe. 150 milioane de lei e suma care trebuie acoperită din bugetul local, pentru cheltuielile neeligibile. La acest moment, Primăria Lugoj dispune de un excedent de 54 mil. lei și un credit semnat, în valoare de 72 mil. lei. Deci, în acest moment, Primăria poate acoperi aproximativ 120 mil. lei pentru proiectele în valoare de 150 milioane lei, aflate în diferite stadii la acest moment, fie că sunt contracte de finanțare semnate, fie discutăm de proiecte aflate în derulare”.\n\nÎn plus, o sumă de aproximativ 3.500.000 lei a fost semnată pentru consultanța acestor proiecte, din care 2 milioane au fost deja plătite.\n\n„Deci cele 34 de proiecte cu fonduri europene, care au și termen rapid de implementare, adică 2026, au nevoie de 150 de milioane de lei din bugetul local”, a clarificat primarul.\n\nPrimăria are un grad mare de îndatorare\n\nÎn plus, Dobra a subliniat că la acest moment, Primăria a ajuns la un grad foarte mare de îndatorare, ținând cont că avem trei credite. Unul este luat în 2007, cu termen de finalizare 2032 și cu o rată anuală de 1.900.000 lei. Altul a fost semnat în 2014, cu termen de finalizare 2027 și cu o rată anuală de 1.900.000 lei. Ultimul credit a fost contractat în decembrie 2023, în valoare de 72.000.000 lei, care intră cu rată de rambursare din 2026, cu o valoare a ratei anuale de 8 milioane de lei. Din 2026, Primăria municipiului Lugoj va avea o rată la cele trei credite de 11 milioane de lei pe an, de plătit la cele trei bănci de unde s-au contractat creditele. Din 2028, după ce expiră primul credit, vom coborî la 9 milioane de lei pe an.\n\n„Dintr-un calcul făcut de specialiștii din domeniul economic, visteria Lugojului rămâne goală pentru următorii 8-9 ani”, a concluzionat primarul Dobra.\n\nÎn aceste condiții, primarul apreciază că nu vor putea fi puse în practică alte proiecte, decât cele care au fost contractate.",
        "label": "Banat"
    },
    {
        "title": "Primarul Reșiței, Ioan Popa, visează ca orașul să devină Capitala Mondială a Matematicii",
        "text": "Primarul Reșiței, Ioan Popa, a exprimat pe rețelele de socializare o viziune ambițioasă pentru orașul pe care îl conduce: transformarea Reșiței într-un centru educațional de elită, recunoscut la nivel mondial pentru excelența în matematică. Acest obiectiv a fost subliniat la finalul Apex-Math 2024, o tabără internațională de matematică care s-a desfășurat în Reșița și care a reunit 48 dintre cei mai promițători tineri matematicieni din diverse colțuri ale lumii. În perioada de trei săptămâni a taberei, acești tineri talentați au fost ghidați de patru profesori de matematică renumiți, care au creat un mediu atât competitiv, cât și prietenos, oferindu-le participanților ocazia de a-și testa cunoștințele și abilitățile, dar și de a lega prietenii durabile. „Nu a fost ușor, dar am demonstrat că putem organiza un eveniment de talie internațională chiar aici, în orașul nostru”, a scris Ioan Popa pe Facebook, subliniind succesul acestei inițiative și impactul pozitiv pe care îl are asupra comunității locale. El a menționat că acest succes nu ar fi fost posibil fără efortul echipei de organizare și sprijinul partenerilor, care au contribuit la realizarea acestui eveniment de prestigiu. Primarul și-a exprimat optimismul în privința viitorului, subliniind că Reșița se află pe drumul cel bun către atingerea obiectivului de a deveni un hub educațional de elită. „Fiecare pas făcut în direcția bună ne-a apropiat de obiectivul nostru: promovarea educației de elită și transformarea Reșiței într-un hub educațional”, a adăugat acesta. În plus, Popa a anunțat intenția de a continua pe acest drum, căutând noi oportunități de colaborare și extindere a proiectului. El speră că tabăra Apex-Maths va deveni un eveniment anual de referință, atrăgând tot mai mulți participanți din întreaga lume și contribuind la consolidarea reputației Reșiței pe harta mondială a matematicii. Această viziune ambițioasă a primarului Popa reflectă nu doar dorința de a promova excelența educațională, ci și de a transforma Reșița într-un oraș dinamic și recunoscut la nivel global pentru contribuțiile sale în domeniul matematicii. Dacă această inițiativă va continua să se dezvolte în același ritm, Reșița ar putea deveni, în viitorul nu foarte îndepărtat, un adevărat punct de referință în lumea matematicii.",
        "label": "Banat"
    },
    {
        "title": "Încă un ,,dascăl” din Moldova Nouă infectat cu COVID-19!",
        "text": "Creşte numărul de persoane infectate cu COVID-19 la Moldova Nouă printre bolnavi se află şi un cadru didactic al Liceului Tehnologic Clisura Dunării. Este al treilea profesor infectat cu COVID -19. Peste 1200 de elevi ai Liceului Tehnologic Clisura Dunării, din Moldova Nouă vor învață de acasă până la sfârșitul lunii noiembrie, de astăzi intrând în vigoare noile restricţii pentru limitarea răspândirii noului CORONAVIRUS. Şcolile din România sunt închise fizic, pentru a doua oară în ultimul an. 9 noiembrie 2020 este data la care autoritățile au decis să repete întocmai măsura luată în urmă cu 8 luni, pe 11 martie 2020.\n\nLa nivelul oraşului Moldova Nouă, sunt raportaţi 24 de persoane infectate cu COVID-19.",
        "label": "Banat"
    },
    {
        "title": "Comuna Brebu își actualizează PUG-ul",
        "text": "Primăria Brebu a scos la licitație contractul de servicii pentru elaborarea documentelor necesare actualizării Planului Urbanistic General (PUG) și a Regulamentului Local de Urbanism (RLU). Concret, investiția propusă vizează elaborarea/actualizarea în format GIS a documentațiilor de amenajare teritorială a comunei Brebu.\n\nAdministrația locală Brebu precizează că proiectul va avea un impact major asupra dezvoltării comunității, deoarece reprezintă documentele de referință care vor sta la baza tuturor investițiilor viitoare de modernizare a infrastructurii și serviciilor publice necesare pentru creșterea calității vieții în comună. Prin contractul scos la licitație pe SEAP, Primăria Brebu pune la bătaie 485.000 de lei.\n\nTermenul limită pentru primirea ofertelor din partea firmelor interesate de întocmirea PUG-ului este 4 decembrie.",
        "label": "Banat"
    },
    {
        "title": "Let’s Do It, Caransebeș 2024: Un nou succes în lupta pentru un mediu mai curat",
        "text": "Într-o dimineață plină de energie și dorință de schimbare, iubitorii naturii din Caransebeș s-au adunat în Parcul Teiuș pentru a participa la una dintre cele mai așteptate acțiuni de ecologizare ale anului: **Let’s Do It, Caransebeș 2024**. De la mic la mare, voluntari de toate vârstele și din toate domeniile de activitate au răspuns cu entuziasm invitației de a contribui la protejarea mediului înconjurător. Parcul Teiuș a fost punctul de întâlnire al zecilor de voluntari veniți din toate colțurile orașului, cu un scop comun: un Caransebeș mai curat și mai sănătos. **Elevii** de la școlile și liceele din oraș, însoțiți de cadrele didactice, au fost în prim-plan, demonstrând că tânăra generație înțelege importanța responsabilității față de natură. Însă nu au fost singurii! Voluntarii de la **TMD Friction** și **OMV Petrom**, deja veterani ai acțiunilor de ecologizare din Caransebeș, au fost, ca de obicei, prezenți, arătând că implicarea companiilor locale poate face o diferență semnificativă. Înarmați cu saci și mănuși oferite de Primăria Caransebeș, voluntarii s-au împărțit în echipe și s-au răspândit în diferite zone ale parcului Teiuș. Deși la prima vedere părea că situația s-a îmbunătățit față de anii trecuți, semn că eforturile de conștientizare au dat roade, voluntarii au găsit suficiente deșeuri care trebuiau îndepărtate.PET-urile au fost mai puține ca altădată, dar alte tipuri de deșeuri au umplut rapid sacii, de la ambalaje de plastic până la obiecte de uz casnic lăsate în urmă. Un pas înainte pentru un oraș mai curat Acțiunea Let’s Do It, Caransebeș 2024 nu a fost doar o simplă curățenie, ci un simbol al colaborării și al implicării civice. Prin eforturile fiecărui participant, Parcul Teiuș a devenit un loc mai curat și mai plăcut, un spațiu de recreere în care locuitorii orașului se pot bucura de natură fără grija deșeurilor. Astfel de inițiative reamintesc faptul că fiecare acțiune contează și că, împreună, putem transforma mediul în care trăim.Let’s Do It, Caransebeș este mai mult decât o campanie de ecologizare – este un apel la conștiință și responsabilitate pentru generațiile viitoare. Voluntarii și organizatorii au promis că nu se vor opri aici. Let’s Do It, Caransebeș devine o tradiție puternică în oraș, și fiecare an aduce mai multe mâini de ajutor și o dorință și mai mare de a schimba lucrurile în bine. Aceasta este doar una dintre multele acțiuni care vor urma, iar speranța este ca, an de an, să găsim din ce în ce mai puține deșeuri în parcurile și pădurile noastre. Împreună, putem face Caransebeșul un loc de care să fim mândri!",
        "label": "Banat"
    },
    {
        "title": "Declaratia zilei apartine, lui Ion Cristoiu!Dacă desemnarea lui Dacian Cioloș se va dovedi că n-a fost pe bune, Klaus Iohannis ar trebui suspendat, pentru că nu-i în toate mințile!",
        "text": "Desemnarea lui Dacian Cioloș pentru formarea noului Guvern a fost considerată o surpriză de proporții și, cum se întîmplă într-o țară trăitoare sub semnul infinitei trăncăneli mediatice, a dat naștere unui uragan de dat cu părerea.\n\nA procedat însă Klaus Iohannis și din punct de vedere politic în chip corect?\n\nDar cu condiția să fi fost vorba de o decizie serioasă, responsabilă și nu de una șmecherească, așa cum e suspectată de mai toată lumea. Cică lui Klaus Iohannis nu i-a trecut o clipă prin cap că Dacian Cioloș ar putea deveni premierul României. Prin urmare, l-a desemnat pe Dacian Cioloș convins că președintele USR nu va reuși să facă majoritatea și prin urmare va da mandatul înapoi înainte de împlinirea celor 10 zile. Această suspiciune atribuie lui Klaus Iohannis următoarele scopuri diabolice:\n• 1) Compromiterea USR în ochii electoratului de Dreapta dovedind că partidul e izolat pe scena politică. Nici un partid nu vrea să guverneze cu USR.\n• 2) Umilirea lui Dacian Cioloș pe care președintele nu-l are la inimă.\n• 3) Desemnarea unui premier care nu va face guvernul.\n\nAstfel se consumă prima propunere. A doua va fi Florin Cîțu. Florin Cîțu va face un guvern minoritar sprijinit de PSD. Electoratul de Dreapta nu va mai bombăni la acest USR2, deoarece a văzut eșecul USR.\n\nNu știu dacă așa a gîndit Klaus Iohannis.\n\n Dacă așa a gîndit, e un iresponsabil care trebuie suspendat pe motiv de pierdere a lucidității.",
        "label": "Banat"
    },
    {
        "title": "BILANT COVID-19, 9.685 de cazuri de infectare cu COVID-19!S-au înregistrat 160 de decese!Timis 443 de persoane infectate cu COVID-19!Caras-Severin 80!",
        "text": "Grupul de Comunicare Strategică,comunica :„Până astăzi, 21 noiembrie, pe teritoriul României, au fost confirmate 412.808 cazuri de persoane infectate cu noul coronavirus (COVID-19). 287.310 depacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 9.685 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”.\n\nPână sâmbătă, 9.916 persoane diagnosticate cu infecţie cu SARS-CoV-2 au decedat.\n\nÎn intervalul 20.11.2020 (10:00) – 21.11.2020 (10:00) au fost raportate 160 de decese (98 bărbaţi şi 62 femei), ale unor pacienţi infectaţi cu noul coronavirus, internaţi în spitalele Alba, Arad, Argeş, Bacău, Bistriţa-Năsăud, Botoşani, Brăila, Braşov, Buzău, Călăraşi, Caraş-Severin, Constanţa, Covasna, Dâmboviţa, Dolj, Galaţi, Gorj, Harghita, Hunedoara, Ialomiţa, Iaşi, Maramureş, Mureş, Neamţ, Olt, Prahova, Satu Mare, Sibiu, Sălaj, Teleorman, Timiş, Tulcea, Vaslui, Ilfov şi Municipiul Bucureşti.\n\nDintre acestea, un deces a fost înregistrat la categoria de vârstă 20-29 de ani, 3 decese la categoria de vârstă 30-39 de ani, 6 decese la categoria de vârstă 40-49 de ani,16 decese la categoria de vârstă 50-59 de ani, 39 decese la categoria de vârstă 60-69 ani, 60 decese la categoria de vârstă 70-79 ani şi 35 decese la categoria de peste 80 de ani.\n\n151 dintre decesele înregistrate sunt ale unor pacienţi care au prezentat comorbidităţi, 4 pacienţi decedaţi nu au prezentat comorbidităţi, iar pentru 5 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 13.294. Dintre acestea, 1.132 sunt internate la ATI.\n\nPână la această dată, la nivel naţional, au fost prelucrate 3.877.953 teste. Dintre acestea, 33.221 au fost efectuate în ultimele 24 de ore, 20.387 în baza definiţiei de caz şi a protocolului medical şi 12.834 la cerere.\n\nPe teritoriul României, 47.048 de persoane confirmate cu infecţie cu noul coronavirus sunt în izolare la domiciliu, iar 13.663 de persoane se află în izolare instituţionalizată. De asemenea, 77.333 de persoane se află în carantină la domiciliu, iar în carantină instituţionalizată se află 16 persoane.\n\nÎn ultimele 24 de ore, au fost înregistrate 5.484 de apeluri la numărul unic de urgenţă 112 şi 832la linia TELVERDE (0800 800 358), deschisă special pentru informarea cetăţenilor.\n\nCa urmare a încălcării prevederilor Legii nr. 55/2020 privind unele măsuri pentru prevenirea şi combaterea efectelor pandemiei de COVID-19, poliţiştii şi jandarmii au aplicat, în 20 noiembrie a.c., 7.208 sancţiuni contravenţionale, în valoare de 1.175.680 de lei.\n\nDe asemenea, prin structurile abilitate ale Poliţiei, au fost constatate, vineri, 3 infracţiuni pentru zădărnicirea combaterii bolilor, faptă prevăzută şi pedepsită de art. 352 Cod Penal.\n\nMinisterul Afacerilor Interne a operaţionalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecţie sanitară. Apelurile sunt preluate de un dispecerat, în sistem integrat, şi repartizate structurilor teritoriale pentru verificarea aspectelor sesizate.",
        "label": "Banat"
    },
    {
        "title": "Doi tineri, răniți într-un accident provocat de unul dintre ei",
        "text": "Doi tineri mergeau cu mașina dinspre Deta spre Otatița, în Timiș, iar la un moment dat s-au răsturnat. Ambii au fost răniți, iar șoferul era băut.\n\nLa volan se afla un tânăr de 25 de ani, iar pasager era unul de 26 de ani. În urma testării conducătorului auto cu aparatul alcooltest, a rezultat o alcoolemie în valoare de 0,62 mg/l alcool pur în aerul expirat.\n\n„Un tânăr în vârstă de 25 de ani, a condus un autoturism pe DJ 595 C, dinspre Deta înspre Opatita, iar la un moment dat a pierdut controlul asupra direcției de deplasare, răsturnându-se în afara părții carosabile. În urma evenimentului rutier a rezultat rănirea conducătorului auto și a pasagerului acestuia, respectiv un tânăr de 26 de ani”, a transmis IPJ Timiș.\n\nAccidentul a avut loc sâmbătă dimineață, în jurul orei 05:00. Ambii tineri au fost transportați la spital.",
        "label": "Banat"
    },
    {
        "title": "NEWS ALERT. Probe anulate în dosarul primarului Brian Filimon! Rechizitoriul DNA prezintă prea multe neregularități pentru a fi judecat!",
        "text": "Tribunalul Caraș-Severin le cere procurorilor anticorupție să refacă rechizitoriul prin care l-au trimis în judecată pe primarul comunei Măureni!\n\nInstanța a admis astăzi, în parte, cererile şi excepţiile formulate de omul de afaceri Ianco Zifceak şi de primarul Brian Filimon, a constatat neregularitatea rechizitoriului emis de Direcția Națională Anticorupție – Serviciul Teritorial Timișoara, în sensul că dispune înlăturarea neregularităţilor din actul de sesizare şi a obligat parchetul „să indice în rechizitoriu reperele rezonabile ale cadrului în care au fost comise faptele pentru care au fost trimişi în judecată inculpaţii, într-o modalitate suficientă pentru a le individualiza şi a le încadra în tipicitatea infracţiunilor cu care a fost sesizată instanţa şi, totodată, cu suficientă acurateţe pentru a înţelege inculpaţii ce acte materiale le sunt imputate şi încadrarea juridică a acestor fapte în normele penale, precum și să indice care din elementele faptice întrunesc în concret elementele modelului abstract (tip) prevăzut de norma de incriminare a infracţiunilor pentru care au fost trimişi în judecată inculpaţii”.\n\nTribunalul Caraș-Severin a dispus, practic, refacerea rechizitoriului sub aspect material. În plus, poate cel mai important, a constatat nulitatea absolută a înregistrărilor efectuate prin intermediul colaboratorului sub acoperire prin folosirea de dispozitive tehnice pentru a obţine fotografii sau înregistrări audio şi video, obținute în lipsa unui mandat de supraveghere tehnică obținut în conformitate cu prevederile legale. Aceeași soartă o au și mai multe mandate de supraveghere tehnică autorizate de DNA, prin care s-au înregistrat discuții ambientale.\n\n„Dispune eliminarea fizică din dosarul de urmărire penală a mijloacelor de probă excluse. În termen de 5 zile de la comunicarea încheierii însoţite de dosarul cauzei, Parchetul de pe lângă Înalta Curte de Casaţie şi Justiţie – Direcția Națională Anticorupție – Serviciul Teritorial Timișoara va remedia neregularităţile actului de sesizareș şi va comunica Judecătorului de cameră preliminară din cadrul Tribunalului Caraş-Severin dacă menţine dispoziţia de trimitere în judecată ori solicită restituirea cauzei.”, se mai arată în încheierea Tribunalului Caraș-Severin.\n\nPrimarul Brian Filimon se declarase complet nevinovat și precizase că are încredere totală în justiție.",
        "label": "Banat"
    },
    {
        "title": "4.951 de noi cazuri de infectare cu COVID-19 şi 31.393 de teste făcute în ultimele 24 de ore!Caras-Severin 57 de persoane infectate cu COVID-19!Timis 357!",
        "text": "”Până astăzi, 7 ianuarie, pe teritoriul României, au fost confirmate 658.958 de cazuri de persoane infectate cu noul coronavirus (COVID – 19). 591.596 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 4.951 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, transmite Grupul de Comunicare Strategica.\n\nCele mai multe cazuri noi s-au înregistrat în Bucureşti – 940, urmat de Cluj – 404, Timiş – 340, Iaşi – 230.Coeficientul infectărilor cumulate la 14 zile, raportate la 1.000 de locuitori, are cea mai mare valoare în judeţul Ilfov – 4,11, urmat de Bucureşti – 3.66, de Timiş – 3,44 şi de Cluj – 3,24.\n\nDistinct de cazurile nou confirmate, în urma retestării pacienţilor care erau deja pozitivi, 681 de persoane au fost reconfirmate pozitiv.\n\nPână astăzi, 16.410 persoane diagnosticate cu infecţie cu SARS – CoV – 2 au decedat.\n\nÎn intervalul 06.01.2021 (10:00) – 07.01.2021 (10:00) au fost raportate 111 decese (80 bărbaţi şi 31 femei), ale unor pacienţi infectaţi cu noul coronavirus, internaţi în spitalele din Alba, Argeş, Bacău, Bihor, Bistriţa-Năsăud, Botoşani, Brăila, Braşov, Buzău, Caraş-Severin, Cluj, Constanţa, Dâmboviţa, Dolj, Galaţi, Gorj, Harghita, Hunedoara, Iaşi, Maramureş, Mureş, Neamţ, Olt, Prahova, Satu Mare, Sibiu, Suceava, Timiş, Tulcea, Vaslui, Vrancea, Ilfov şi Bucureşti.\n\nDintre acestea, 1 deces a fost înregistrat la categoria de vârstă 20-29 de ani, 4 decese la categoria de vârstă 40-49 ani, 9 decese la categoria de vârstă 50-59 ani, 26 decese la categoria de vârstă 60-69 ani, 41 decese la categoria de vârstă 70-79 ani şi 30 decese la categoria de peste 80 de ani.\n\nToate decesele înregistrate sunt ale unor pacienţi care au prezentat comorbidităţi.\n\nÎn unităţile sanitare de profil, numărul total de persoane internate cu COVID-19 este de 8.846. Dintre acestea, 1.106 sunt internate la ATI.\n\nPână la această dată, la nivel naţional, au fost prelucrate 4.934.119 teste. Dintre acestea, 31.393 au fost efectuate în ultimele 24 de ore, 20.599 în baza definiţiei de caz şi a protocolului medical şi 10.794 la cerere.\n\nPe teritoriul României, 26.961 de persoane confirmate cu infecţie cu noul coronavirus sunt în izolare la domiciliu, iar 8.620 de persoane se află în izolare instituţionalizată. De asemenea, 40.651 de persoane se află în carantină la domiciliu, iar în carantină instituţionalizată se află 65 de persoane.\n\nÎn ultimele 24 de ore, au fost înregistrate 3.071 de apeluri la numărul unic de urgenţă 112 şi 793 la linia TELVERDE (0800 800 358), deschisă special pentru informarea cetăţenilor.",
        "label": "Banat"
    },
    {
        "title": "Povestea lui Torma in ,,oglinda,, la Timisoara,Validarea lui Dominic Fritz în funcţia de primar al municipiului Timisoara, atacată în instanţă!",
        "text": "Validarea candidatului USR-PLUS în funcţia de primar al municipiului Timişoara, Dominic Fritz, a fost atacată în instanţă. Trei contestaţii au fost depuse la Judecătoria Timişoara.\n\nCele trei contestaţii au fost depuse de trei persoane: Călin Narcis Petrescu – fost angajat la Radio Timişoara, Monica Hărmănescu – cadru didactic la Universitatea de Ştiinţe Agricole din Timisoara şi Adrian Popescu – şi el candidat pentru fotoliul de primar al municipiului Timişoara, din partea ALDE, la alegerile din 27 septembrie. Contestaţia va fi judecată la Tribunalul Timis, însă deocamdată nu a fost stabilită data şedinţei. Dominic Fritz urma să fie învestit în funcţie, marţi, în data de 27 octombrie a.c., însă preluarea mandatului va fi amânată. Candidatul USR-PLUS, Dominic Fritz, a fost ales în funcţia de primar al municipiului Timişoara cu 49.191 voturi, adică 52,66% din voturi.",
        "label": "Banat"
    },
    {
        "title": "ALERTA MEDICALA:5.343 de cazuri noi de infectare cu noul coronavirus, 107 decese înregistrate, 861 de pacienţi internaţi la ATI !Caras-Severin 71,Timis 318 de persoane infectate cu COVID-19!",
        "text": "Grupul de Comunicare Strategică a anunţat miercuri 5.343 de noi cazuri de infectare cu SARS-COV-2, 107 decese şi 861 de persoane internate la Terapie Intensivă, fiind cel mai grav bilanţ zilnic de la declanşarea pandemiei de COVID-19. Printre cei decedaţi se află şi un băieţel de 4 luni, cu mai multe afecţiuni asociate, din Sibiu. Coeficientul infectărilor cumulate la 14 zile, raportate la 1.000 de locuitori, a urcat în Bucureşti la 3,81, după ce marţi scăzuse. În Cluj, valoarea acestui indicator este peste 4.\n\nPână astăzi, 28 oc”tombrie, pe teritoriul României, au fost confirmate 222.559 de cazuri de persoane infectate cu noul coronavirus (COVID – 19). 159.855 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 5.343 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, relevă datele comunicate miercuri.",
        "label": "Banat"
    },
    {
        "title": "Adriana Babeți deschide „dilemele” Reșiței",
        "text": "Primarul Ioan Popa invită publicul reșițean la ceea ce descrie ca fiind un eveniment cultural de neratat.\n\nPentru că Reșița este primul oraș care învață din România, timp de trei zile, găzduiește o serie de prelegeri despre educație, reunite sub genericul Conferințele „Dilema”. Evenimentul este finanțat de Primăria Reșița și este organizat în parteneriat cu revista „Dilema”, Grupul pentru Management și Mediere Culturală și Prietenii Dilemei. Conferințele „Dilema” au loc între 24 și 26 octombrie evenimentele urmând a fi găzduite de amfiteatrul mare al Centrului UBB în primele două seri, respectiv Sala „Lira” a liceului de arte, în cea de-a treia seară.\n\nSeria conferințelor va fi deschisă de Adriana Babeți (foto), scriitoare și profesor de literatură comparată la Universitatea de Vest din Timișoara. Alături de diplomatul Marius Lazurca, Adriana Babeți va dialoga cu cei prezenți despre ce și de la cine ce învață un profesor, respectiv un diplomat. Cei doi le dau întâlnire reșițenilor mâine de la ora 18:00, în amfiteatrul mare al Centrului UBB, în deschiderea unei seri care mai cuprinde conferința sociologului Călin Cotoi pe tema diferitelor moduri de învățare.\n\n24 octombrie, Centrul UBB\n\n ora 18:00: Adriana Babeți și Marius Lazurca, „Ce învață un profesor/un diplomat. De la cine? De ce?”,\n\n ora 19:30, Călin Cotoi, „Cine și cum învață comunitățile? Despre diferite moduri de a învăța și a te lăsa învățat”;\n\n 25 octombrie, Centrul UBB\n\n ora 18:00, Sever Voinescu „Publicul și elita – cine învață pe cine?”,\n\n ora 19:30, Adrian Cioroianu, „Ziua de mâine, între fantezie și amnezie. Teama de viitor și irelevanța educației”;\n\n 26 octombrie, Sala „Lira”\n\n ora 18:30, Iosif Constantinescu și Ovidiu Pintilie, „Cum să ascultăm muzica clasică?” – recital de chitară clasică urmat de o conversație cu Sever Voinescu",
        "label": "Banat"
    },
    {
        "title": "Tensiuni fără precedent la Moldova Nouă. Facebook-ul a luat foc !",
        "text": "In urma cu doua nopti, persoane necunoscute au aprins lumânări lângă materialul publicitar cu Adrian Torma, chiar în fața sediului PSD aflat în centrul cartierului Orașul Nou. Gestul făcut este fără precedent și incalificabil. Asta arată nivelul politic la care s-a ajuns în orașul Moldova Nouă. Facebook-ul, câmpul de bătălie pentru simpatizanții PSD și PNL s-a umplut la maxim de acuze și din stânga și din dreapta.\n\nCu atât mai mult cu cât gestul simbolizeaza moartea cuiva …Urât mod de ,, sărbătorire,, a anulării alegerilor locale la Moldova Nouă și eliminarea lui Torma.",
        "label": "Banat"
    },
    {
        "title": "ROMEO DUNCA E FOC SI PARA! MULT FOC SI MULTA PARA!",
        "text": "Iata cum infiereaza el pe Facebook:\n\nDorința cetățenilor din Caraș-Severin, exprimată democratic în septembrie 2020, de a schimba culoarea politică de la conducerea județului, în final a fost zădărnicită. Vor aparea comentarii si umflari in pene despre cat de destepti sunt ei Trădătorii și cei care au plătit pt asta . In fond e atat de simplu. Aceasi mioritica si ordinara tradare a electoratului facuta de oameni incredibil de mici. Toată deșteptăciunea și lucratura smecherilor din opozitie stă de fapt în lipsa unei elementare calități. A celui care vinde.Aceea de a avea caracter .Ieri, consilierii județeni Bașag Viorel și Bogdan Miloș, aleși pe liste PNL, făcuți din material moale, care poate fi modelat în funcție de interese mărunte, au trecut neoficial la PSD. Odată cu acest pas al lor, speranțele cărășenilor au fost călcate în picioare. Opoziția PSD cu versații ei membri, încă plini de energie din mandatele trecute, au dat și azi un exemplu de organizare și eficiență în folosul subminării interesului cetățenilor din județ. La mirosul de sânge, asemenea hienelor, s-au adunat și exemplarele detașate prin alte locuri. Dacă prezența domnului prefect Dragomir e de înțeles și binevenită, varianta nouă a politicianului cărășean de vârf PSD-ist, rău în esență dar mai comod și delăsător, în persoana cameleonică ,după capacitatea rapida de schimbare a culorii, reprezentată de Popovici Ionuț, părea venită ca și spectator. Până în momentul în care instrucțiunile clare despre cum și ce trebuie făcut au fost surprinse în timp ce treceau de la gură la ureche direct la masa de consiliu pentru luminarea noului lider de formă al PMP, dl Voina.\n\nMagnificul spectacol al caracterelor care au dus județul la starea de azi ( ținând cont și de prestația de clovn a fostului vicepreședinte Nedelcea, prezent si el la spectacol ) a continuat cu avertizările d-lui Luca Mălăiescu. În sensul de a nu-i mai rosti numele. De parcă am fi vorbit de persoana fizică Luca Malaiescu, nu de primarul orașului Oțelu Roșu. Întrebat dacă e importantă legătura dintre Ruieni și Oțelu Roșu, prin drumul actual forestier de 10 km de pe Vale Sucului, acesta ne-a asigurat că nu e nici un câștig pentru oraș și implicit nici pentru turismul din zonă. A minți e posibil și când omiți a recunoaște că tu, Luca Mălăiescu, ești cel care l-ai sunat pe președintele Consiliului Județean, îndemnându-l să nu renunțe la acest demers de care urma cu vârf și îndesat, să beneficieze și orașul al cărui primar ești. Este incredibil cât de ușor mint, cât de maleabili și alunecoși sunt astfel de lideri cu vechime în politica din județ. La ei contează mai mult aspectul exterior decât verticalitatea interioară, atunci când discutam despre o poziție deja exprimată. A urmat lămurirea tâmpă a doamnei Kovacs Ionela, consilier județean la fără frecvență, prezentă la interes și la aceasta ședință( dacă nu venea era a treia la care lipsea și putea fi exclusa din rândul consilierilor). Femeia se chinuia azi să ne spună că e clar că cetățenii carășeni sau turiștii veniți din Ardeal, dacă vor să coboare de pe munte în sezon, în drumul lor spre Cluj de exemplu, e mai bine să vină pe la Caransebes decât pe la Zăvoi, explicație ce ne-a coborât exact la nivelul de înțelegere al dumneaei, legat de distanța între două puncte.\n\nDintre toate proiectele respinse de puterea de astăzi, având în vedere că PNL a trecut în opoziție prin trădarea principiilor liberale, pentru care au și fost aleși, de către cele două persoane ale căror nume nu mai îmi face plăcere să le amintesc, cel mai rău îmi pare de cel cu înființarea firmei de servicii a Consiliului Județean.\n\nBanii disponibili sunt extrem de puțini în comparație cu nevoile județului. În cei doi ani trecuti, economiile Direcției de Drumuri Județene la serviciile de deszăpezire și de toaletare a marginilor drumurilor județene, făcute ca urmare a cesionării unor servicii către Aquacaras, au fost de 2 milioane ron. Sărăcia bugetară și calea sinusuoasa a licitațiilor desfășurate în mediu ostil dat de slaba prestație a unora dintre angajați întârzie procedurile. Nevoia de reacție rapidă și de a obține economii la costurile serviciilor putea fi rezolvata cu constituirea acestei firme în care acționar era doar Consiliul Județean. Finanțarea acestei societăți exact cu suma pe care CJ -ul a economisit-o în relația de servicii cu Aquacaraș dădea posibilitatea achiziției unui set complet de utilaje performante aflate deja în curtea Aquacaraș. Acestea au fost cumpărate pe sume mici și era normal să intre pe sume la fel de mici în proprietatea firmei deținute tot de CJ . Tot cu acești bani urmau să fie asigurate și salariile întregului personal pentru următoarele 6 luni. În acest timp, având utilaje și salarii asigurate, o echipă de 9 oameni cu salarii atractive urmau să toaleteze, de exemplu, cel puțin de două ori mai mulți km de drumuri județene decât cei făcuți ieftin și anul trecut cu 1, 5 milioane lei.( prezint la comentarii și ciorna planului de afacere a acestei firme)\n\nDin păcate, după ședința de azi și după ce consilierii coaliției PSD-ALDE -PMP -PRO si cei doi oportuniști din PNL, județul a rămas în următoarea situație: bani în cont , utilaje performante și în stare impecabilă achiziționate ieftin ce stau și ruginesc în curte la Aquacaras, drumuri județene pline de buruieni, primari și cetățeni pe buna dreptate nemulțumiți de starea marginilor drumurilor și firme de casă din trecut frecându-și mâinile la gândul că finalizarea procedurilor greoaie , dupa eject-ul dat de Crina si echipa lui întărită din CJ dorintei de a înființa aceasta firmă, va putea să le aducă din nou bani buni la poartă. Dacă vor mai reuși să capaciteze funcționari din interior dispuși să le ușureze calea spre semnarea de contracte, în disperare de timp. Cam asta a reușit azi, printre altele, grupul vesel de consilieri…..\n\nPentru lucrările de reparații de drumuri avem disponibili banii de la modular. Ei reprezintă o premieră și au fost economisiți prin politica impusa în ultimul an de subsemnatul si de toată administrația liberală. S-au strâns leu cu leu ca urmare a masurile pe care de altfel, toată opoziția le-a reclamat. Dar azi banii sunt buni și reprezintă șansa județului de a îndrepta lucruri. La aceștia putem ajunge doar după 1 iulie . Din acest motiv repartizarea lor va avea nevoie de o Hotărâre de Consiliu Județean. Prin pierderea majorității din cauza celor doi comercianți de caractere, portofelul județului a ajuns în mâna opoziției. Inclusiv a traficantului de parfumuri furate din trecut ( conform multiplelor avertizari ) Ionuț Popovici. Pe acești bani, conducerea liberală a făcut următoarele planuri și următoarele promisiuni. Ele se văd din lista pe care o postez mai jos la comentarii. Tot ceea ce nu va trece, promisiunile care nu vor putea fi respectate din cauza deturnării de fonduri de la planul inițial prin vina celor doi, Bașag și Miloș, reprezintă efortul conjugat a întregului grup de opoziție. Opoziție față de gestionarea cumpătată a tuturor problemelor din județ. Mai trebuie să fie readus Stika și prietenul acestuia de la Atlas Marcaje pentru a fi praduite bine sumele și …gata. Suntem din nou unde am mai fost… Dau acest exemplu din următorul motiv : la final de an 2020 , dl Stika înainte sa plece din conducerea DDJ a mai dat un tun . Fragmentand o lucrare mare în bucăți mai mici pt a putea fi încredințate direct prietenului lui, a făcut în așa fel încât toaletarea drumului județean de la Reșița la Gradinari să coste intr-un singur an 760.000 ron .Fără TVA . Noi am făcut aceasi lucrare cu în 2022 sub 200 000 iar după calculele făcute, costurile aceleiași lucrari cu firma ce se dorea a fi înființată, erau sub 100.000 ron . Cu salarii ,combustibili și amortizare cu tot.\n\nE o nevoie enormă de bani pentru reparația de drumuri în județ. Am făcut un plan la ce urmează să se întâmple cu economiile făcute. Suntem intr-o zona periculoasă în care prin trecerea controlului la PSD toate planurile de reparații pot fi zadarnicite. A rezolva un singur drum calamitat și a acoperi cu jumătate din banii disponibili greșelile de proiectare împreună cu sabotajul făcut in trecut de consilierul actual , Lucian Ionescu este o mare porcarie . Din simplul fapt ca ducând bani multi in doar două direcții, alti cetateni vor rămâne să se chinuie circuland in conditii de evul mediu . Nu poți da mai mult intr-o parte, dacă nu tai din alta .Cu ce ne vom mai respecta promisiunile facute cetatenilor de la Carbunari, de la Luncavita, Moldovita, Padina Matei Ciudanovita , Bradisor sau celor care asteapta reparatii de la Vraniut. Pentru că la asta vom ajunge daca ne luăm dupa mesajul triumfator transmis de Crina la final de ședință. Anume că dacă nu dam bani suficienti acolo si acolo, ei nu vor mai vota nimic. Desi nevoia e aceiasi si dincolo si dincolo ….",
        "label": "Banat"
    },
    {
        "title": "Unitatea, apelul lui Marius Pohanka la învestire",
        "text": "Primarul comunei Naidăș își dorește să facă lucruri bune pentru comunitatea locală împreună cu echipa din primărie.\n\nÎn mesajul transmis cu prilejul preluării noului mandat la conducerea primăriei, Marius Pohanka și-a exprimat speranța că va reuși să facă treabă bună alături de consilierii locali aleși la scrutinul din 9 iunie. „Urez bun venit celor care sunt noi în consiliul local. Îmi doresc să facem treabă împreună pentru că avem provocări, sunt probleme de rezolvat. Îmi doresc ca totul să meargă spre binele comunei. Sunt și greșeli, ajutați-mă să le îndreptăm și să încercăm să facem lucruri bune. Vă felicit încă o dată, să fim cu toții sănătoși și să putem face treabă bună împreună”, a spus Marius Pohanka la învestire.\n\nPrimarul a depus jurământul împreună cu membrii Consiliului Local Naidăș în cadrul unei ceremonii la care a fost prezent și Vichentă Ponoran, preotul parohiei din comună. Acesta le-a amintit aleșilor locali că sunt pe funcții în slujba oamenilor și pentru binele comunității. „Puneți problemele oamenilor pe primul loc. Vă doresc multă sănătate, spor la lucrul la care v-ați înhămat și înțelepciune. Întâi de toate, trebuie să avem înțelepciune pentru că, fără înțelepciune, nu facem nimic”, le-a transmis preotul Ponoran celor care au preluat Primăria Naidăș.\n\n Foto: captură",
        "label": "Banat"
    },
    {
        "title": "Elena Lasconi, candidata USR la alegerile prezidențiale 2024, în vizită oficială în Caraș-Severin",
        "text": "Pe data de 9 septembrie, Elena Lasconi, candidata Uniunii Salvați România (USR) pentru alegerile prezidențiale din 2024, își va continua campania electorală în județul Caraș-Severin. Prima oprire a zilei va fi în orașul-stațiune Băile Herculane, un loc cu o semnificație aparte datorită potențialului său turistic și ecologic. Lasconi va discuta aici cu autoritățile locale despre revitalizarea stațiunii, precum și despre proiectele de dezvoltare durabilă care ar putea transforma Băile Herculane într-o atracție de top pentru turiști. Agenda candidatei va continua la Reșița, unde este așteptată la ora 16:00 pentru o întâlnire importantă cu reprezentanții mai multor organizații neguvernamentale (ONG-uri) din județ. Tema principală a întâlnirii va fi protecția mediului, un subiect care a devenit o prioritate pentru USR în ultimii ani. Lasconi a susținut constant nevoia unor politici ecologice ferme, ce vizează protejarea resurselor naturale și reducerea poluării. În cadrul discuțiilor, se vor aborda problemele legate de defrișările ilegale, gestionarea deșeurilor și dezvoltarea infrastructurii verzi în județ. De la ora 18:00, Elena Lasconi va fi prezentă în Centrul Civic din Reșița, unde va interacționa direct cu cetățenii și susținătorii USR. Aceasta va fi o ocazie pentru locuitorii din Reșița de a discuta cu candidata despre principalele probleme cu care se confruntă orașul și despre planurile sale pentru viitorul României. Într-o declarație recentă, făcută vineri, Lasconi a afirmat că USR va candida „prin forțe proprii, determinați și curajoși“, făcând aluzie la dificultățile întâmpinate în negocierile cu alte partide de dreapta. Candidata a subliniat importanța unei alternative politice viabile pentru România, care să poată promova reforme și să combată ceea ce ea numește „coaliția toxică“ formată din partidele aflate la guvernare. „Am stat cu toată lumea la masă, am venit cu propuneri rezonabile. Dar rezultatele nu au fost cele așteptate. Scopul negocierilor a fost oferirea unei alternative românilor, astfel încât România să fie condusă de un președinte de dreapta și de un guvern de dreapta, care să facă reforme“, a declarat Lasconi, făcând referire la eșecul discuțiilor cu alte partide din opoziție. Lasconi a punctat, de asemenea, că USR va continua lupta politică cu „motoarele turate la maximum“, având ca obiectiv principal prevenirea unei guvernări dominate de PSD. Ea a promis că va face tot ce este necesar pentru ca România să nu se îndrepte spre o direcție caracterizată de „corupție, nepotism și guvernare pentru unii, în detrimentul tuturor“. Această vizită din Caraș-Severin reprezintă o etapă importantă în campania prezidențială a Elenei Lasconi, care își propune să aducă în prim-plan problemele locale și să stabilească o conexiune directă cu cetățenii din această regiune.",
        "label": "Banat"
    },
    {
        "title": "Reșița – Timișoara – Serbia: Trenul viitorului va circula cu 120 km/h!",
        "text": "România intră cu pași mari în era modernizării infrastructurii feroviare, odată cu aprobarea finală a proiectului de reabilitare și modernizare a liniei de tren care leagă Reșița de frontiera cu Serbia, la Stamora Moravița. Acordul de mediu, emis de Agenția Națională pentru Protecția Mediului (ANPM), marchează o victorie istorică pentru transportul feroviar din această zonă a țării și deschide calea către o nouă etapă de dezvoltare regională. Un parteneriat de succes între județele Timiș și Caraș-Severin Într-un demers ambițios care va schimba modul în care călătorim, autoritățile locale din județele Timiș și Caraș-Severin au reușit să colaboreze exemplar pentru a pune pe roate acest proiect de anvergură. Cu o lungime de aproape 118 kilometri, linia ferată ce va lega Reșița de Timișoara, continuând apoi spre Serbia, va permite trenurilor să atingă o viteză de 120 km/h – o adevărată revoluție în domeniul transporturilor din regiune. De la vis la realitate: trenurile rapide devin noua normalitate Aceasta nu este doar o promisiune vagă, ci o realitate iminentă! Cu finanțare din cadrul **Programului Transport 2021 – 2027**, lucrările la această infrastructură vitală vor începe în curând. Componenta A, care se ocupă de linia Timișoara Nord – Voiteni – Moravița (Linia CF 922), și Componenta B, ce vizează tronsonul Voiteni – Reșița Nord (Linia 922a), sunt gata de start. Autoritățile au calculat durate clare pentru fiecare componentă: 50 de luni pentru prima fază și 60 de luni pentru a doua. Dar toate aceste eforturi vor merita! Pe lângă trenurile de călători care vor circula la 120 km/h, trenurile de marfă vor atinge și ele viteze de 80 km/h, aducând cu ele eficiență, rapiditate și conexiuni internaționale mai bune. Cu această modernizare, linia ferată Reșița Nord – Timișoara Nord va deveni o arteră vitală pentru schimburile economice și mobilitatea între România și Serbia. Va fi o rută strategică nu doar pentru călători, dar și pentru transportul de marfă, accelerând relațiile comerciale dintre cele două țări. Un pas înainte pentru întreaga regiune Acest proiect marchează nu doar un salt tehnologic, dar și unul economic și social. Localitățile din zonă vor beneficia de pe urma conexiunilor mai rapide, stimulând turismul, investițiile și locurile de muncă. De asemenea, România face un pas decisiv către alinierea cu standardele de infrastructură europene, punând bazele unui viitor feroviar mai rapid, mai sigur și mai eficient. E timpul să privim cu optimism spre viitor! Traseul reabilitat va schimba complet peisajul transportului feroviar în vestul României și va pune baza unui parteneriat solid cu vecinii noștri din Serbia. Un tren la 120 km/h? Suntem pregătiți să ne urcăm în el și să ne lăsăm purtați spre noi orizonturi!",
        "label": "Banat"
    },
    {
        "title": "Control judiciar pentru 3 profesori universitari din Timișoara, după ce au luat mită",
        "text": "Apar noi detalii în dosarul de luare de mită de la Universitatea de Științele Vieții din Timișoara. Trei profesori sunt cercetați penal de DNA pentru luare de mită.\n\nProcurorii din cadrul Direcției Naționale Anticorupție – Serviciul teritorial Timișoara au dispus punerea în mișcare a acțiunii penale și luarea măsurii controlului judiciar pe o durată de 60 de zile pentru cele trei cadre didactie.\n\nMaria – Mihaela Moatăr, prodecan al Facultății de Inginerie și Tehnologii Aplicate, din cadrul Universității de Științele Vieții „Regele Mihai I” din Timișoara, este acuzată de luare de mită în formă continuată și de folosirea sau prezentarea de documente ori declarații false, inexacte sau incomplete, dacă fapta are ca rezultat reținerea pe nedrept de fonduri europene, în formă continuată.\n\nIoan Petru Dragomir, cadru universitar al Facultății de Inginerie și Tehnologii Aplicate, este cercetat pentru luare de mită în formă continuată și folosirea sau prezentarea de documente ori declarații false, inexacte sau incomplete, dacă fapta are ca rezultat reținerea pe nedrept de fonduri europene, în formă continuată.\n\nManuela Carolina Ștefan, cadru universitar al Facultății de Inginerie și Tehnologii Aplicate, este și ea acuzată de luare de mită, tot în formă continuată.\n\nVă amintim că, în seara de 19 iunie, procurorii DNA Timișoara au prins-o în flagrant pe Maria – Mihaela Moatăr când primea mită de la un student. Au fost făcute și percheziții la universitate și acasă la prodecan.",
        "label": "Banat"
    },
    {
        "title": "Cupa Toamnei 2024 la tenis de câmp – un festin al talentului și pasiunii tinerilor din Moldova Nouă",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "O VESTE BUNA PENTRU BICICLISTII DIN CARANSEBES!!!",
        "text": "Caransebeșul pe două roți: Începe construcția celor 23,5 kilometri de piste de biciclete Primarul Felix Borcean a semnat astăzi un contract mult așteptat de comunitatea locală, menit să schimbe radical infrastructura orașului. Cu sprijinul firmei ERC Vest, Caransebeșul va beneficia de un nou sistem de mobilitate urbană durabilă, prin realizarea a 23,5 kilometri de piste de biciclete, alături de modernizarea străzilor și trotuarelor adiacente. „Este cel mai dorit proiect al municipalității noastre”, a subliniat primarul Borcean. „Ne propunem să transformăm orașul într-un loc mai sigur și mai atractiv pentru bicicliști și să valorificăm spațiile publice cu mobilier urban adecvat. E timpul ca oamenii să se bucure de o infrastructură prietenoasă și de trasee dedicate deplasărilor directe și sigure cu bicicleta.” 25 de milioane de lei pentru o mobilitate mai verde Contractul, în valoare de aproape 25 de milioane de lei, va fi finanțat prin Programul Regional Vest 2021-2027. Reprezentanții firmei ERC Vest au dat asigurări că, dacă vremea va permite, lucrările vor începe chiar în acest an, pregătind orașul pentru o transformare în pași rapizi. Acest sistem integrat va include patru trasee de piste de biciclete, dar și modernizări ample ale străzilor și trotuarelor. De asemenea, proiectul cuprinde o componentă de transport electric, astfel că este în curs o altă licitație pentru achiziționarea a două microbuze electrice, un autobuz electric și două stații de încărcare. Un viitor urban mai prietenos și mai curat Proiectul își propune să reducă aglomerația urbană și să îmbunătățească calitatea vieții locuitorilor prin oferirea unei alternative sustenabile la transportul cu mașina. „Este o investiție pentru sănătatea orașului și a locuitorilor săi. Bicicleta nu este doar un mijloc de transport, ci și o modalitate de a ne conecta cu spațiul urban”, a declarat edilul Borcean. Caransebeșul se alătură astfel orașelor din țară care investesc în infrastructuri de mobilitate verde, încurajând atât deplasările sigure, cât și reducerea emisiilor de carbon. Prin acest proiect, municipalitatea speră să inspire locuitorii să opteze mai des pentru bicicletă și să contribuie la crearea unui oraș mai plăcut și mai sustenabil.",
        "label": "Banat"
    },
    {
        "title": "Ora de ,,educaţie sexuală,, în şcoli ?!",
        "text": "Doamne, ce le mai trece unora prin cap…oră sexuală în şcoli. Mai multe asociaţii, ong-uri şi tot felul de adunături susţin implementarea ca materie în şcoli a ,,educaţiei sexuale,,- orei sexuale sau cum o vor numi mai marii invăţământului. Ce să le spună copiilor la această oră? Cum se face sex, câte poziţii sexuale pot practica sau cum să nu rămână fata gravidă. Vor fi şi ore de ,,practică,,? În anii 80-90 se preda elevilor din clasa a VIII-a, Anatomia şi fiziologia omului unde, la un moment dat, au fost câteva ore privind intrarea în pubertate. Ar fi trebuit până acum revizuită programa de biologie, vârsta de 13-14 ani fiind perfectă pentru studierea intrării în pubertate, despre igienă şi prevenţia anumitor boli ,aspecte pe care și în cadrul familiei cred că le discută parinții cu copiii. Sigur, acum sunt doar propuneri, dar ușor, ușor sub o formă sau alta se va introduce, așa cum a fost și cu ora de religie, au implementat-o mai mult forţat decât din necesitate, acum dorind să introducă și ,,Educaţia sexuală,, în şcoli. Care sunt interesele ca un elev să fie preocupat de orice în şcoală, mai puţin de carte ?!\n\n Accesul la informaţie prin intermediul internet-ului este la mâna oricui.Telefoanele, tabletele şi toate accesoriile de comunicare pe care le avem sunt disponibile la preţuri derizorii,oferind nelimitat acces la site-urile cu conţinut sexual, care pot perturba serios educaţia copiilor. Introducerea unor reglementări de către ministrul de resort, prin care furnizorii de internet să limiteze accesul la aceste site-uri ar fi un prim pas.Un alt factor social, vinovat de maturitatea prematură a copiilor, este accesul de la 10 -12 ani în cluburi, discoteci, baruri. De ce nu se limitează accesul copiilor în aceste localuri, ca şi în libera şi democratica America, unde copiii nu intră în localuri până la 21 de ani. Şi nu în ultimul rând, programa şcolară a copiilor este sub aşteptări, dovadă fiind desele schimbări legislative ale învăţământului…guvern nou, lege nouă…",
        "label": "Banat"
    },
    {
        "title": "2016 – An bun sau an rău?",
        "text": "În primul rând, va fi un an zbuciumat datorită alegerilor locale care, vor fi foarte disputate de către toate partidele, alegeri care în acest an vor fi, credem, mai atent monitorizate de către instituțiile abilitate ale statului, pentru că dorința de a câștiga alegerile este atât de mare și unii candidați sau președinți de organizații locale vor încerca să fraudeze alegerile sub diferite forme. Cu tot efortul instituțiilor statului și, aici, mă refer la acțiunile DNA-ului care prin toată activitatea de până acum a reușit în mare măsură să limiteze sau chiar să destructureze organizațiile locale de tip mafiot ale multor politicieni grei – în special în marile metropole, orașelele și comunele vor rămâne în continuare la dispoziția micilor baroni locali și la alegerile din acest an. Volumul de lucru mult prea mare pentru această instituție, care merită toate laudele pentru curajul de care a dat dovadă, pentru că, într-un stat profund corupt, chiar îți trebuie și curaj pe lângă profesionalismul necesar ca să poți duce la bun sfârșit un dosar sau o anchetă.O altă problemă mare cu care se va confrunta întreaga societate este NOUL COD FISCAL, însoțit de noi impozite și taxe care vor strânge cu ușa și mai tare mediul privat din România. Micile firme (PFA-urile) sunt primele victime ale noului cod, apoi persoanele fizice care dețin un imobil și au sediul societății sau își desfășoară activitatea comercială în acest imobil, evaluarea și delimitarea imobilului folosit atât în scop rezidențial cât și nerezidențial, bani și taxe pentru reglementarea lor de către proprietar, la care se adaugă noul impozit pentru partea din imobilul folosit în scop comercial. Agricultorii și crescătorii de animale nu scapă nici ei de noi taxe, taxele pentru pășunat sau impozitul pentru clădirile folosite de către agricultori ,,colibe sau hambare,, . Noile taxe locale votate de către Consiliile Locale vor complica și mai mult viața românilor, taxa pentru terenurile nelucrate sau taxa pe clădirile neîngrijite vor fi un instrument de constrângere numai bun pentru un primar în funcție, mai ales în an electoral. În schimb, iată că a ajuns la un preț acceptabil combustibilul auto, tva-ul scăzând la 20%, dividentele de la 16% la 5 % impozit, care ajută mai mult multinaționalele și marile companii.Guvernul Ponta, pe lângă lucrurile bune făcute, a lăsat în urmă cel mai mare rău făcut tuturor românilor și anume ,,Codul Fiscal,, votat în parlament în unanimitate de către toate partidele, aplicarea CASS-ului la toate categoriile de venituri, mai puțin veniturile realizate de către pensionari, obligația tuturor cetățenilor români migrați în toată lumea la plata noilor taxe, chiar dacă plătesc asigurări la noul domiciliu.În concluzie, anul 2016 a început cu scăderi de preț la produse și servicii, dar cu un număr suplimentar de taxe și majorări semnificative la impozitele și taxele locale. Dacă și cursul valutar ar rămâne stabil, ar fi o treabă bună dar, odată cu scăderea TVA-ului, a început și deprecierea leului…\n\nVom trăi cu speranța că și noi, cei ce mai trăim prin Românica, vom apuca vremuri mai bune.\n\nSă auzim de bine ..",
        "label": "Banat"
    },
    {
        "title": "Primele operațiuni de deszăpezire pe drumurile din Banat",
        "text": "DRDP Timișoara a început operațiunile de deszăpezire pe drumurile naționale și autostrăzile din Banat. Sunt pregătite să intervină peste 600 de utilaje.\n\nPeste 25 de utilaje au pornit, în noaptea de luni spre marți, la deszăpezire pe drumurile din Timiș și Caraș-Severin. Au fost răspândite 12 tone de material antiderapant. S-a intervenit pe autostrăzile A1 și A6, dar și pe drumurile timișene DN 69, DN 58B, DN 59, DN 68A, DN 57, DN 59C, DN 59E, DN 59G și pe Centura Timișoarei. În județul Caraș-Severin au acționat 4 utilaje pe DN 6, DN 58, DN 68 și DN 57B.\n\n„Sfătuim conducătorii auto să se informeze cu privire la condițiile meteo-rutiere și restricțiile de trafic din zonele în care urmează să se deplaseze, să-și echipeze autovehiculele cu anvelopele de iarnă, dacă vor parcurge zone unde carosabilul este acoperit de zăpadă, gheață sau polei. Adaptați viteza la condițiile de trafic și circulați cu atenție!”, este sfatul DRDP Timișoara.\n\nÎn bazele de iarnă sunt peste 16.500 de tone de sare și clorură de calciu. Firmele prestatoare au peste 500 de utilaje necesare activității de deszăpezire, la care se adaugă alte circa 110 utilaje ale DRDP Timișoara.",
        "label": "Banat"
    },
    {
        "title": "Accident grav lângă Timișoara! Trei persoane au ajuns la spital",
        "text": "Trei persoane, printre care și un copil de 4 ani, au ajuns, duminică seară, la spital. Au fost răniți după ce mașina în care circulau s-a răsturnat pe marginea unui drum, lâmgă Timișoara.\n\nAutoturismul circula pe DJ691, dispre Pișchia, iar la intrarea în Giarmata s-a răsturnat șoferul, o femeie și copilul au rămas încarcerați.\n\n„În urma impactului, au rezultat 3 victime respectiv o femeie în vârstă de 39 de ani, un minor în vârstă de 4 ani și conducătorul auto de 65 de ai. În cauză, a fost întocmit dosar penal sub aspectul săvârșirii infracțiunii de vătămare corporală din culpă”, a transmis IPJ Timiș. Se pare că femeia este cel mai grav rănită.",
        "label": "Banat"
    },
    {
        "title": "2018 – „Anul câinelui”",
        "text": ",,Anul Câinelui de Pământ va aduce fericire și sciziune în același timp. Auspiciile casnice ale Câinelui vor aduce armonie în viața de familie, dragoste pentru țară și o neclintită fidelitate pentru orice cauză pe care dorim s-o sprijinim. Pe de altă parte, puterea și voința sa rigidă, precum și sentimentele neînduplecate de dreptate vor conduce, de asemenea, la confruntări majore,,. Cam aşa spune zodiacul chinezesc în câteva cuvinte. Cu ce ne vom confrunta noi în ,,Românica anului 2018,,? O nouă revoluție fiscală sau scapă cine poate, pentru că mulți dintre oamenii de afaceri trăiesc acest sentiment al nesiguranței propriilor afaceri, pe care statul vrea să o conducă cu orice preț de la Bucureşti. Disproporționalitatea dintre veniturile realizate de un PFA cu 2-3 angajați şi pensiile unor privilegiați ai sistemului bugetar ne arată adevărata față a economiei noastre, sau venitul unui inginer angajat al unei multinaționale. Si pensionarul si inginerul la sfârşit de lună au venituri mai mari decât profitul unui PFA. Noul cod fiscal nu va aşeza economia pe criterii reale pentru că nu poate şi va rămâne în continuare împărțită pe 3 categorii: bugetarii, multinaționalele şi IMM-urile. Calul de bătaie al tuturor Guvernelor de până acum. Nicăieri în lume nu există această disproporționalitate între venituri. Forțarea economiei prin impunerea unor măsuri fiscale şi ingerința în administrarea IMM-urilor (aici mă refer la noua politică salarială) nu va ajuta prea mult economia ,,reală,,.Pe plan politic, lupta va continua la fel de dur şi de intens, luptă care încet încet s-a transformat în duşmănie. În lipsa unei opoziții reale şi constructive în parlamentul României, PSD-ul va sta mult şi bine la guvernare. USR-ul, revelația ultimelor alegeri, în loc de politica constructivă a ales ,,hashtag-ul,, lupta de gherilă politică atât în parlament cât şi pe străzi. Am văzut-o pe Cosette Chichirău în parlament în ce mod poate face politică un deputat, politică care se potriveşte ca o mănuşă pentru PSD. Dar, pentru sănătatea noastră, e bine să fim mai optimişti. Vrem, nu vrem totul se derulează aşa cum doresc cei aleşi de noi.",
        "label": "Banat"
    },
    {
        "title": "Parcarea din fața Casei de Cultură de la Reșița intră în reabilitare",
        "text": "După ce a finalizat de reamenajat zona pietonală din fața Parcului Cărășana, Primăria Reșița se apucă de modernizarea parcării de la Casa de Cultură a Sindicatelor.\n\nMunicipalitatea orașului de pe Bârzava, prin Direcția pentru Întreținerea și Repararea Patrimoniului Consiliului Local Reșița, a finalizat, de curând, pietonala din fața Parcului Cărășana. În perioada următoare, administrația locală demarează un alt proiect în regie proprie, și anume, modernizarea parcării de la Casa de Cultură a Sindicatelor.\n\nAici vor fi amenajate 40 de locuri de parcare, pentru care se va folosi piatră cubică recuperată de pe domeniul public, spune Daniel Călin, șeful Direcției pentru Întreținerea și Repararea Patrimoniului Consiliului Local Reșița. Rapiditatea demarării lucrărilor ține însă de primirea unui aviz din partea Direcției Județene pentru Cultură Caraș-Severin.\n\n„Nu am primit încă avizul dar sperăm ca, în intervalul următor, să-l avem, pentru că ne dorim să profităm de această toamnă prietenoasă în temperaturi. Pentru această parcare vom folosi pavajul scos de pe străzile Caen, Codrului, Poptelecan. Piatra cubică recuperată din Moroasa am mai aranjat-o puțin și o vom folosi pentru zona de parcare de la Casa de Cultură. Nu doar că facem economie la buget, dar acest granit recuperat este dur și rezistent”, a explicat Daniel Călin.",
        "label": "Banat"
    },
    {
        "title": "Vânt puternic în Banat și zăpadă la munte",
        "text": "Banatul a intrat sub o avertizare cod galben de vânt puternic. Meteorologii anunță viteze la rafală de 65 – 80 km/h. În zonele montane va ninge.\n\nCodul galben va fi în vigoare până miercuri seara, la ora 20:00.\n\n„Vântul va avea intensificări în Banat, Crișana, Maramureș, local în Transilvania, în nord-vestul Moldovei și pe litoral, cu viteze în general de 55…65 km/h. La munte vor fi rafale de 70…80 km/h, iar la altitudini mari, cu precădere în Carpații Occidentali și în nordul Carpaților Orientali vor depăși 90 km /h”, anunță ANM. La munte va ninge și local se va depune strat de zăpadă consistent.\n\n„Se vor acumula cantități de precipitații de 15…25 l/mp, iar cu precădere în vest și la munte, pe arii restrânse acestea vor depăși 30 l/mp”, se mai arată în atenționare. În zonele montane, în noaptea de joi spre vineri și pe parcursul zilei de vineri vor fi rafale de peste 90 km/h, viscolind ninsoarea și spulberând zăpada.",
        "label": "Banat"
    },
    {
        "title": "Contribuabilii din Giarmata cu datorii restante pot beneficia de amnistie fiscală",
        "text": "Și contribuabilii din comuna Giarmata pot beneficia de facilități fiscale dacă își plătesc datoriile restante.\n\nPrimăria Giarmata anunță că contribuabilii cu datorii restante la 31 august 2024 pot beneficia de amnistie fiscală oferită de unitatea administrativ-teritorială Giarmata, prin Hotărâre de Consiliu Local.\n\n„Aceste facilități includ: amânarea la plată – prin notificare; anularea dobânzilor și penalităților – pentru persoane fizice și juridice; anularea a 50% sau 25% din datoriile principale, după caz– pentru persoane fizice. Pentru a beneficia de aceste facilități, contribuabilii trebuie să depună o cerere până în data de 25 noiembrie 2024 și să achite toate datoriile restante, astfel pot scăpa de plata dobânzilor și penalităților”, a informat Primăria Giarmata.\n\nDobânzile, penalitățile și toate accesoriile aferente obligațiilor bugetare principale, restante la data de 31 august 2024 inclusiv, se anulează dacă sunt îndeplinite cumulativ următoarele condiții:\n• toate obligațiile bugetare principale restante la data de 31 august 2024 inclusiv, administrate de organul fiscal, se sting prin orice modalitate (plată, compensare, executare silită, scutire, anulare, prescripție, dare în plată și alte modalități prevăzute de lege), până la data depunerii cererii de anulare a accesoriilor inclusiv, dar nu mai târziu de data de 25 noiembrie 2024;\n• sunt stinse prin orice modalitate (plată, compensare, executare silită, scutire, anulare, prescripție, dare în plată și alte modalități prevăzute de lege), până la data depunerii cererii de anulare a accesoriilor inclusiv, toate obligațiile bugetare principale și accesorii administrate de organul fiscal cu termene de plată cuprinse între data de 1 septembrie 2024 și data depunerii cererii de anulare a accesoriilor inclusiv, dar nu mai târziu de data de 25 noiembrie 2024;\n• debitorul să aibă depuse toate declarațiile fiscale până la data depunerii cererii de anulare a accesoriilor inclusiv. Această condiție se consideră îndeplinită și în cazul în care, pentru perioadele în care nu s-au depus declarații fiscale, obligațiile fiscale au fost stabilite, prin decizie, de către organul fiscal;\n• debitorul depune cererea de anulare a accesoriilor după îndeplinirea în mod corespunzător a condițiilor prevăzute la primele trei puncte, până la data de 25 noiembrie 2024 inclusiv, sub sancțiunea decăderii.",
        "label": "Banat"
    },
    {
        "title": "Rețea de fraudare a fondurilor europene, descoperită de DNA Timișoara",
        "text": "DNA Timișoara a descoperit o adevărată rețea prin care s-au fraudat fonduri europene. Suspecții au obținut ilegal 3,5 milioane de lei.\n\nAu fost trimiși în judecată doi fermieri, un medic veterinar, un avocat în Baroul Timiș. Totodată vor ajunge în fața instanței și un funcționar APIA și un medic din cadrul DSVSA Timiș.\n\nÎn rechizitoriul întocmit, procurorii au reținut că: „în perioada 2018 -2021, inculpații fermieri, menționați mai sus, ar fi depus la Agenția de Plăți și Intervenție pentru Agricultură (APIA) mai multe documente în care ar fi fost consemnate date false (referitoare la numărul de ovine pe care l-ar fi deținut) în scopul de a obține în mod injust sume de bani în cadrul schemelor de plată.\n\nAceștia ar fi beneficiat de ajutorul celor doi medici veterinari care ar fi întocmit în fals mai multe documente din care ar fi reieșit că dețineau un număr mai mare de ovine decât aveau în realitate și care s-ar fi și pus de acord cum să procedeze pentru a nu se constata nereguli cu ocazia unui control ce ar fi putut conduce la pierderea subvențiilor. De asemenea, inculpatul M.V.C., administrator al SC CIPRI HOD MV SRL, ar mai fi beneficiat și de ajutorul inculpatei Martin Rosana-Mihaela, funcționar public în cadrul APIA, care l-ar fi îndrumat cum să procedeze pentru a îndeplini cerințele de eligibilitate, privind încărcătura minimă de 0,3 UVM/ha în cazul pajiștilor permanente”.\n\nAgenția de Plăți și Intervenție pentru Agricultură s-a constituit parte civilă în procesul penal.\n\nDosarul a fost trimis, în decembrie, la Curtea de Apel Timișoara.",
        "label": "Banat"
    },
    {
        "title": "Copiii de pe Bistrei nu se mai spală în Bârzava! Aquacaraș le-a adus în case apa și un strop de civilizație!",
        "text": "Unul dintre cele mai sărace cartiere aparținătoare Reșiței a fost racordat de compania condusă de Gheorghe Filipescu la sistemul public de alimentare cu apă.\n\nAquacaraș a deschis robinetele în locuințele de pe Strada Bistrei, din cartierul Câlnic, a montat apometre inteligente și a încheiat contracte pentru furnizarea apei cu reșițenii care trăiesc în această zonă mai puțin agreabilă a Reșiței.\n\nDoru Jurj, reprezentantul Partidei Romilor, cel care a cerut un minimum de condiții și pentru cele 40 de familii care locuiesc pe malul stâng al Bârzavei, acolo unde parcă razele soarelui nu au pătruns niciodată, și-a amintit astăzi, la fața locului, condițiile în care erau obligați să trăiască atâția oameni, cu o mulțime de copii: „Cărau apă cu găleata din Bârzava, o încălzeau să-și spele copiii. Unii chiar îi spălau în Bârzava să nu-i trimită murdari la școală. În numele lor vreau să-i mulțumesc domnului Silviu Hurduzeu pentru implicarea în bunăstarea acestor oameni, precum și domnului director Filipescu“.\n\nPreședintele Consiliului Județean Caraș-Severin promisese sprijin în rezolvarea problemelor acelor oameni necăjiți și astăzi a apreciat din mijlocul lor investiţia Aquacaraş care are efecte sociale importante.\n\n„Marius Isac este cel care a insistat pentru această lucrare în intervalul în care a fost vicepreşedinte de Consiliu Județean cu atribuţii de preşedinte. Voi fi un preşedinte de CJ aflat în permanenţă pe teren, pentru a vedea cum se desfăşoară lucrurile pe şantiere. Nimeni nu este lăsat de izbelişte. Chiar dacă, pe strada Bistrei din Câlnic, locuiesc majoritar romi, ei trebuie să aibă parte de aceleaşi condiţii de civilizaţie. Până la urmă, Caraş-Severin este judeţul din România unde cele mai multe etnii şi culturi trăiesc în bună înţelegere. Chiar dacă eu sunt preşedinte de CJ PSD, iar primarul Reşiţei, Ioan Popa, are altă culoare politică, vom face tot posibilul pentru a sprijini municipiul reşedinţă de judeţ să se dezvolte. Este un angajament ferm.”, a declarat Silviu Hurduzeu.\n\nLucrările făcute în Câlnic fac parte dintr-un proiect mare implementat de Aquacaraș, ce prevede reabilitarea și extinderea rețelei de apă și canalizare în municipiul Reșița, pentru care Gheorghe Filipescu a semnat un contract în valoare de 41 de milioane de lei. „Suntem convinși că, până în primăvara anului viitor, acest proiect se va finaliza și astfel și alți locuitori ai municipiului Reșița vor beneficia de serviciile de alimentare cu apă și canalizare“, a adăugat Gheorghe Filipescu.\n\nPrin Proiectul Regional de Dezvoltare a Infrastructurii de Apă și Apă Uzată din Județul Caraș-Severin, Aquacaraș modernizează și extinde rețelele de apă și canalizare în întreg județul. Gheorghe Filipescu și-a pus în acest scop semnătura pe un contract de 1 miliard de lei, cel mai mare contract implementat în Caraș-Severin.",
        "label": "Banat"
    },
    {
        "title": "Modernizare spectaculoasă în Secția Neurologie a Spitalului Județean de Urgență Reșița!",
        "text": "Într-un pas hotărâtor pentru îmbunătățirea condițiilor medicale, Secția Neurologie a Spitalului Județean de Urgență Reșița se pregătește să-și primească pacienții în saloane complet modernizate. Acest proces ambițios de renovare a inclus înlocuirea și extinderea instalației electrice, implementarea unui sistem de detectare, semnalizare și alarmare a incendiilor, precum și achiziționarea de aparatură medicală de ultimă generație și paturi noi.\n\nAstăzi, 12 decembrie 2023, rezultatele finale ale investiției au fost prezentate președintelui Consiliului Județean Caraș-Severin, Romeo Dunca, în cadrul unei ceremonii la care au participat și managerul unității spitalicești, Mircea Laza, precum și șeful departmentului Neurologie, dr. Violeta Moroșoi. Evenimentul a fost onorat de prezența vicepreședintelui Consiliului Județean Caraș-Severin, Ovidiu Rădoi, consilierilor județeni și a personalului medical implicat în proiect.\n\nCu această ocazie, președintele Consiliului Județean Caraș-Severin, Romeo Dunca, a declarat cu mândrie: „În zilele următoare, pacienții Secției Neurologie vor fi mutați în saloane complet modernizate. Noile condiții hoteliere nu suportă comparație față de situația anterioară a spațiilor existente. Ne-am mobilizat, am găsit soluții, iar astăzi suntem în fericita situație de a reda pacienților și cadrelor medicale o secție complet reabilitată, modernizată și dotată cu echipamente performante.”\n\nAceastă inițiativă vine în întâmpinarea nevoilor crescânde ale pacienților și demonstrează angajamentul ferm al autorităților locale pentru oferirea unor servicii medicale de calitate. Modernizarea secției nu numai că îmbunătățește experiența pacienților, dar contribuie și la condiții de lucru mai bune pentru personalul medical, asigurând astfel un mediu propice pentru îngrijirea și tratamentul optim al pacienților.\n\nAcest pas semnificativ reprezintă o dovadă clară că investițiile în sistemul de sănătate pot aduce schimbări tangibile și pozitive, având un impact semnificativ asupra comunității. Este un exemplu remarcabil de cum, printr-un efort comun și decizii dedicate, se poate transforma infrastructura medicală, sporind calitatea vieții pacienților și consolidând încrederea în serviciile medicale oferite.",
        "label": "Banat"
    },
    {
        "title": "Președintele Dunca, pledoarie în sala de judecată pentru deputatul Silviu Hurduzeu!",
        "text": "Romeo Dunca a obținut în instanță redeschiderea urmăririi penale în dosarul furtului de la Căminul pentru Persoane Vârstnice Reșița, ocazie pe care Silviu Hurduzeu o ceruse pentru a-și demonstra nevinovăția.\n\nActualul președinte al Consiliului Județean Caraș-Severin, Romeo Dunca, arată cu degetul spre fostul președinte, Silviu Hurduzeu. Respectiv că nu s-ar fi deranjat prea tare să recupereze un prejudiciu de 2,5 milioane lei cauzat căminului din subordinea administrației județene, cu foarte mulți ani în urmă, de către doi angajați, condamnați și fugiți din țară la un moment dat.\n\nParchetul de pe lângă Tribunalul Caraș-Severin a cercetat faptele reclamate de Dunca și, în septembrie anul trecut, a clasat cauza sub aspectul săvârșirii infracțiunilor de neglijență în serviciu și omisiunea sesizării privindu-l pe Silviu Hurduzeu.\n\nSoluția Parchetului a nemulțumit pe toată lumea. Pe Silviu Hurduzeu, pentru că s-a dispus clasarea pe motivul prescripției răspunderii penale. Astfel, s-ar putea înțelege că există vinovăție, doar că ea a fost stabilită prea târziu pentru a mai atrage răspunderea acestuia. Chiar dacă era lipsit de orice grijă în urma clasării, considerându-se complet nevinovat, Hurduzeu a făcut plângere împotriva Ordonanței procurorului și a solicitat reanalizarea probelor pentru ca, în final, temeiul clasării să fie altul decât prescripția. Și anume, „fapta nu există”. În plus, în opinia lui Hurduzeu, speța ar fi fost de competența parchetului de pe lângă instanța supremă și nu a Parchetului de pe lângă Tribunalul Caraș-Severin.\n\nSoluția procurorului l-a nemulțumit profund și pe Romeo Dunca. Acesta a cerut Tribunalului Caraș-Severin să dispună redeschiderea urmăririi penale și a mers personal, ieri, în sala de judecată. Pledoaria sa a convins instanța că Parchetul trebuie să redeschidă dosarul. „Redeschiderea urmăririi penale pentru infracţiunile de neglijenţă în serviciu şi omisiunea sesizării” nu e nimic altceva decât o chestiune procedurală pentru lămurirea pe deplin a speței și prilejul de care avea nevoie pentru a-și demonstra nevinovăția, explică Hurduzeu.\n\n„Ce a învăţat PNL-istul Romeo Dunca de la idolul său, securistul Traian «Petrov» Băsescu: să încerce să-şi rezolve problemele politice prin dosare penale prin care să-şi bage în puşcărie adversarii politici. De-a lungul timpului, nu am vrut să scriu despre problema plângerii penale aberante şi fără temei pe care mi-a făcut-o Dunca, tocmai pentru că eu cred în Justiţie şi în corectitudinea sa. Personajul aflat încă timp de jumătate de an în fruntea CJ Caraş – Severin s-a lăudat pe Facebook cu respectiva plângere ca fiind marea realizare a mandatului său. Nu tu infrastructură, nu tu investitori, nu tu o viaţă mai bună pentru oameni, marea realizare a lui Dunca: plângere penală împotriva adversarului politic Hurduzeu.”, a comentat parlamentarul PSD înainte de soluția Tribunalului, înainte de a oferi detalii despre dosar:\n\n„În august 2022, în plin elan creativ, Romeo Dunca a depus o plângere penală prin care se invocă faptul că, în mandatul meu din fruntea Consiliului Judeţean, nu s-ar fi întreprins demersurile necesare pentru recuperarea unei pagube de 2,5 milioane de lei comise de fosta conducere a Casei pentru Persoane Vârstnice din Reşiţa. Deci NU că aş fi furat eu banii, ci că instituţia pe care o conduc nu a făcut demersurile necesare pentru recuperarea prejudiciului.\n\nEvident, acuzaţia este o prostie. Din două motive:\n\n1) Nu e sarcina preşedintelui de CJ să se ocupe cu astfel de lucruri, existând compartiment juridic pentru analiza unei astfel de situaţii;\n\n2) Aşa cum s-a şi întâmplat, de altfel, păgubită era Casa pentru Persoane Vârstnice din Reşiţa (persoană juridică), cea care a şi solicitat recuperarea prejudiciului şi a depus plângere penală.\n\nAm dat declaraţii în dosarul generat de plângerea lui Dunca şi cred că am lămurit lucrurile.\n\nÎn data de 25 septembrie 2023, mi s-a comunicat că dosarul a fost închis pentru prescripţia faptelor. În mod tradiţional, acesta era tertipul folosit de prieteni de-ai lui Dunca.\n\nPentru că nu am vrut să rămână aceasta pată pe onoarea mea, eu însumi am contestat decizia de clasare solicitând ca aceasta să fie în baza faptului că nu am comis nicio faptă ilegală şi nu ca urmare a prescripţiei. În urma deciziilor recente de la nivelul CJUE, vrerea mi s-a îndeplinit.\n\nDeci, ceea ce Dunca spune că este o mare problemă pentru mine reprezintă de fapt normalitatea ca dosarul să se închidă, în mod firesc, cu o decizie clară de nevinovăţie.\n\nÎn opinia mea, acest dosar este simptomul unei frustrări colosale care îl încearcă pe PNL-istul Romeo Dunca. Ca să nu mai spun că se simte şi un miros primitiv şi pestilent de disperare: mai are jumătate de an în funcţie, ştie că lucrurile s-au înrăutăţit considerabil în mandatul său şi că, dacă nu mă opreşte prin mijloace „băsiste”, nu are vreo şansă la vot.Am încredere în Justiţie şi îmi doresc să existe o soluţie cu celeritate.\n\nSunt un om cinstit şi de onoare şi sunt convins că acest lucru va fi dovedit încă o dată de sentinţa judecătorească.”\n\n„Acei bani s-au pierdut și din cauza inactivității lui Silviu Hurduzeu. Parchetul a cerut redeschiderea dosarului și trimirea lui Parchetul de pe lângă Înalta Curte de Casație și Justiție. Cercetările vor continua și sperăm ca, într-un final, Consiliul Județean să-și recupereze prejudiciul de 2,5 milioane de lei, la vremea respectivă 550.000 de lei. Eu personal cred că domnul Hurduzeu este o victimă, dânsul este vinovat doar pentru că, sub liniștea lui părintească, au putut să se desfășoare alții mult mai periculoși. Silviu Hurduzeu spune că mă ocup de lucruri slabe. Așa o fi, dacă 2,5 milioane de lei pierduți de bugetul județean prin posibilă neglijență sau complicitate a acestuia înseamnă un mic amănunt neglijabil. Deși, cu exact această sumă cetățenii din Brebu și Zorlențu Mare au primit un covor asfaltic nou pe cei 6 km de drum care leagă cele două localități.”, a reacționat Romeo Dunca pentru Express de Banat.",
        "label": "Banat"
    },
    {
        "title": "Bilant COVID-19! 129 de decese, 1.172 de pacienţi internaţi la ATI !Caras-Severin 87 de persoane infectate cu COVID-19,Timis 397",
        "text": "Până astăzi, 14 noiembrie, pe teritoriul României, au fost confirmate 353.185 de cazuri de persoane infectate cu noul coronavirus (COVID – 19). 239.051 de pacienți au fost declarați vindecați.\n\nÎn urma testelor efectuate la nivel național, față de ultima raportare, au fost înregistrate 9.460 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv. Distribuția pe județe a cazurilor per total și a celor noi o regăsiți în tabelul de mai jos.\n\nÎn intervalul 13.11.2020 (10:00) – 14.11.2020 (10:00) au fost raportate 129 de decese (73 bărbați și 56 femei), ale unor pacienți infectați cu noul coronavirus, internați în spitalele din Alba, Argeș, Arad, București, Bacău, Bistrița-Năsăud, Brăila, Botoșani, Brașov, Buzău, Caraș-Severin, Constanța, Covasna, Dolj, Gorj, Galați, Giurgiu, Harghita, Hunedoara, Iași, Mehedinți, Maramureș, Mureș, Olt, Prahova, Sibiu, Sălaj, Satu Mare, Suceava, Timiș, Teleorman, Vâlcea și Vaslui.\n\nDintre acestea, 3 decese au fost înregistrate la categoria de vârstă 30-39 de ani, 5 decese la categoria de vârstă 40-49 de ani, 10 decese la categoria de vârstă 50-59 de ani, 31 decese la categoria de vârstă 60-69 ani, 48 decese la categoria de vârstă 70-79 ani și 32 decese la categoria de peste 80 de ani.\n\n120 dintre decesele înregistrate sunt ale unor pacienți care au prezentat comorbidități, 6 pacienți decedați nu au prezentat comorbidități, iar pentru 3 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 12.919. Dintre acestea, 1.172 sunt internate la ATI.\n\nPână la această dată, la nivel național, au fost prelucrate 3.667.896 de teste. Dintre acestea, 37.040 au fost efectuate în ultimele 24 de ore, 21.204 în baza definiției de caz și a protocolului medical și 15.836 la cerere.\n\nPe teritoriul României, 48.129 de persoane confirmate cu infecție cu noul coronavirus sunt în izolare la domiciliu, iar 13.207 persoane se află în izolare instituționalizată. De asemenea, 79.532 de persoane se află în carantină la domiciliu, iar în carantină instituționalizată se află 23 de persoane.\n\nÎn ultimele 24 de ore, au fost înregistrate 5.800 de apeluri la numărul unic de urgență 112 și 935 la linia TELVERDE (0800 800 358), deschisă special pentru informarea cetățenilor.\n\nCa urmare a încălcării prevederilor Legii nr. 55/2020 privind unele măsuri pentru prevenirea și combaterea efectelor pandemiei de COVID-19, polițiștii și jandarmii au aplicat, în ziua de 13 noiembrie a.c., 7.940 de sancţiuni contravenţionale, în valoare de 1.246.375 de lei.\n\nDe asemenea, prin structurile abilitate ale Poliției, au fost constatate, ieri, 8 infracțiuni pentru zădărnicirea combaterii bolilor, faptă prevăzută și pedepsită de art. 352 Cod Penal.\n\nReamintim cetățenilor că Ministerul Afacerilor Interne a operaționalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecție sanitară.\n\nApelurile sunt preluate de un dispecerat, în sistem integrat, și repartizate structurilor teritoriale pentru verificarea aspectelor sesizate.",
        "label": "Banat"
    },
    {
        "title": "Percheziții în Timiș, în dosare de delapidare, trafic sau contrabandă",
        "text": "Sunt percheziții, miercuri, în Timiș, în dosare penale de delapidare, abuz în serviciu, contrafacere de produse, braconaj, trafic de substanțe toxice și contrabandă calificată.\n\nAu loc 9 descinderi, în colaborare cu polițiștii din județul Arad.\n\n„Astăzi, 23 octombrie, polițiștii Serviciului de Investigare a Criminalității Economice, și ai Serviciului Arme, Explozivi și Substanțe Periculoase sub supravegherea procurorilor din cadrul Parchetului de pe lângă Tribunalul Arad, respectiv ai Parchetului de pe lângă Judecătoria Arad, pun în executare 9 mandate de percheziție domiciliară”, a transmis Poliția Română.\n\nAceste percheziții fac parte din operațiunea Jupiter, sub coordonarea Parchetului de pe lângă Înalta Curte de Casație și Justiție și Inspectoratului General al Poliției Române.",
        "label": "Banat"
    },
    {
        "title": "BILANT COVID:6.136 de cazuri noi de COVID-19 înregistrate în ultimele 24 de ore. Totodată, au fost raportate 137 de decese.!",
        "text": "Grupul de Comunicare Strategică a anunţat miercuri 6.136 de cazuri noi de COVID-19 înregistrate în ultimele 24 de ore. Totodată, au fost raportate 137 de decese. La ATI sunt internaţi 1.351 de pacienţi, numărul lor fiind în scădere uşoară. Un număr de 11 judeţe şi Capitala au coeficientul infectărilor peste 3.\n\n”Până astăzi, 24 martie, pe teritoriul României, au fost confirmate 913.143 de cazuri de persoane infectate cu noul coronavirus (COVID – 19). 819.799 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 6.136 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, transmit GCS.\n\nÎn Bucureşti sunt 1092 de cazuri noi, în Cluj – 388, Ilfov – 348, Timiş – 304, Braşov – 225, Hunedoara – 203, celelelate judeţe având sub 200 de cazuri noi.\n\nCoeficientul infectărilor cumulate la 14 zile, raportate la 1.000 de locuitori este peste 7 în judeţul Ilfov şi peste 6 în Timiş şi în Bucureşti, unde este în creştere. Clujul are acest coeficient peste 5, în Braşov şi în Hunedoara este peste 4, iar în Alba, Arad, Constanţa, Giurgiu, Sălaj şi Sibiu este peste 3.\n\nDistinct de cazurile nou confirmate, în urma retestării pacienţilor care erau deja pozitivi, 1.144 de persoane au fost reconfirmate pozitiv.\n\nPână astăzi, 22.579 de persoane diagnosticate cu infecţie cu SARS – CoV – 2 au decedat.\n\nÎn intervalul 23.03.2021 (10:00) – 24.03.2021 (10:00) au fost raportate 137 de decese (69 bărbaţi şi 68 femei), ale unor pacienţi infectaţi cu noul coronavirus, internaţi în spitalele din Alba, Arad, Argeş, Bacău, Bihor, Bistriţa-Năsăud, Botoşani, Brăila, Braşov, Buzău, Călăraşi, Caraş-Severin, Cluj, Constanţa, Dâmboviţa, Dolj, Galaţi, Gorj, Harghita, Hunedoara, Ialomiţa, Maramureş, Mehedinţi, Mureş, Neamţ, Olt, Prahova, Sălaj, Satu Mare, Sibiu, Suceava, Timiş, Tulcea, Vaslui, Vâlcea, Vrancea, Ilfov şi Bucureşti.\n\nDintre acestea, 2 decese au fost înregistrate la categoria de vârstă 30-39 ani, 2 decese la categoria de vârstă 40-49 ani, 14 decese la categoria de vârstă 50-59 ani, 26 decese la categoria de vârstă 60-69 ani, 54 decese la categoria de vârstă 70-79 ani şi 39 decese la categoria de peste 80 de ani.\n\n130 dintre decesele înregistrate sunt ale unor pacienţi care au prezentat comorbidităţi, 3 pacienţi decedaţi nu au prezentat comorbidităţi, iar pentru 4 pacienţi decedaţi nu au fost raportate comorbidităţi până în prezent.",
        "label": "Banat"
    },
    {
        "title": "SE INFRATESTE RESITA CU VIENA?",
        "text": "Ambasadorul Austriei în vizită la Reșița: Noi oportunități de colaborare între România și Austria Astăzi, Reșița a fost gazda unui eveniment diplomatic deosebit. Ambasadorul Republicii Austria la București, Excelența Sa, doamna Ulla KRAUSS-NUSSBAUMER, a fost primită cu căldură de către primarul municipiului, domnul Ioan POPA, la sediul Primăriei Reșița. În cadrul acestei întrevederi oficiale, care a subliniat importanța relațiilor bilaterale între cele două țări, a fost prezent și domnul Georg BARDEAU, consulul onorific al Austriei la Timișoara. Discuțiile s-au axat pe consolidarea și extinderea legăturilor economice și interumane deja existente între România și Austria, punând accent pe potențialul uriaș de colaborare în domenii cheie, precum cel politic și economic, atât la nivel european, cât și regional. Primarul Ioan Popa a evidențiat dezvoltarea recentă a Reșiței, subliniind modul în care capitalul austriac și expertiza adusă de investitorii austrieci au avut un impact pozitiv în modernizarea infrastructurii și a industriei locale. Excelența Sa, doamna Ulla Krauss-Nussbaumer, a subliniat deschiderea Austriei pentru a intensifica colaborarea, nu doar pe plan economic, ci și cultural, menționând oportunități comune pentru promovarea turismului, schimburilor academice și culturale între cele două țări. De asemenea, în discuțiile purtate s-a pus accentul pe consolidarea dialogului politic la nivel european, unde atât România, cât și Austria, pot contribui la stabilitatea și dezvoltarea regiunii. A fost evidențiată necesitatea de a întări relațiile diplomatice în contextul actual al provocărilor globale și de a găsi soluții comune pentru a spori cooperarea în domenii esențiale precum energia verde și tranziția către sustenabilitate. Primarul Ioan Popa a încheiat întrevederea menționând că „Reșița are uși deschise pentru partenerii austrieci, iar colaborarea noastră reprezintă un pilon important în revitalizarea orașului și în dezvoltarea pe termen lung a regiunii.” Ambasadorul austriac a plecat din Reșița impresionat de progresele realizate în acest oraș cu o bogată tradiție industrială și cu încrederea că parteneriatul româno-austriac va continua să fie unul de succes.",
        "label": "Banat"
    },
    {
        "title": "FEMEILE LIBERALE DIN CARAS VIZITEAZA BUCURESTIUL!",
        "text": "Organizația Femeilor Liberale din Caraș-Severin, reprezentată de o delegație formată din 36 de doamne și domnișoare, condusă de președintele Mihaela Drăgilă-primar al comunei Lăpușnicu Mare- participă astăzi la Congresul OFL ce se desfășoară la Palatul Parlamentului din București.\n\nVa fi ales, prin votul congresului, noul președinte al OFL și noua structură de conducere ce va reprezenta OFL în următorul mandat de patru ani.",
        "label": "Banat"
    },
    {
        "title": "CORB LA CORB NU-SI SCOATE OCHII! MOCIOALCA SARE IN APARAREA LUI CIOLACU!",
        "text": "„Câțiva lideri PNL se gândesc mai mult la alegeri decât la guvernare. Aceștia contestă tot ce au scris… PNL și USR în PNRR.\n\nNiciunul dintre contestatarii de acum din PNL nu a obiectat atunci când, la propunerea USR, premierul lor (Florin Cîțu) și ministrul lor de Finanțe (Dan Vâlceanu) au introdus în PNRR o serie de angajamente privind eliminarea unor facilități fiscale ale mediului de afaceri: eliminarea unor facilități fiscale pentru IT, construcții (și agricultură – facilitățile pentru agricultură nu erau reglementate în momentul elaborării PNRR), eliminarea unor facilități fiscale pentru IT, construcții (și agricultură – facilitățile pentru agricultură nu erau reglementate în momentul elaborării PNRR),\n\nAcum, când România trebuie să acceseze banii din PNRR și să îndeplinească angajamentele pe care tot ei le-au scris în PNRR, acei contestatari din PNL se delimitează de Guvern. Acum, când România trebuie să acceseze banii din PNRR și să îndeplinească angajamentele pe care tot ei le-au scris în PNRR, acei contestatari din PNL se delimitează de Guvern. Dacă aveau dreptate atunci când susțineau că trebuie egalitate fiscală și înseamnă că acum sunt niște DEMAGOGI care fug de răspunderea politică. Dacă aveau dreptate atunci când susțineau că trebuie egalitate fiscală și înseamnă că acum sunt niște DEMAGOGI care fug de răspunderea politică. Dacă au dreptate acum, când spun că eliminarea facilităților nu e bună, înseamnă că atunci când au scris asta în PNRR au subminat capacitatea României de a lua banii europeni. Dacă au dreptate acum, când spun că eliminarea facilităților nu e bună, înseamnă că atunci când au scris asta în PNRR au subminat capacitatea României de a lua banii europeni.\n\nCei iresponsabili din PNL care critică acum Guvernul au datoria să explice românilor ce se va întâmpla cu România dacă nu se vor lua aceste măsuri: Cei iresponsabili din PNL care critică acum Guvernul au datoria să explice românilor ce se va întâmpla cu România dacă nu se vor lua aceste măsuri: cum vor crește și mai mult dobânzile și cum vor crește și mai mult dobânzile și Noi nu zicem nici da, nici ba!",
        "label": "Banat"
    },
    {
        "title": "Procurorul lugojean dr. Dan Cristian Tătar, promovat la Parchetul de pe lângă Tribunalul Arad",
        "text": "Procurorul Parchetului de pe lângă Judecătoria Lugoj, Dan Cristian Tătar a fost promovat la Parchetul de pe lângă Tribunalul Arad.\n\nMagistratul lugojean a obținut această funcție în urma câștigării unui concurs de promovare efectivă pe post, desfășurat în perioada aprilie-septembrie, care a fost validat prin Hotărârea nr.1158/24.09.2024 de către Secția de procurori a Consiliului Superior al Magistraturii, urmând să-și înceapă activitatea de la 1 noiembrie.\n\nDan Cristian Tătar are o vechime de 21 de ani în funcția de procuror și a mai activat la Parchetul de pe lângă Judecătoria Vișeul de Sus din județul Maramureș și la Parchetul de pe lângă Judecătoria Caransebeș, din județul Caraș-Severin.\n\nLa Lugoj a fost adjunct al prim-procurorului Dumitru Cornean, timp de șase ani, apoi a condus atât unitatea de parchet lugojeană, cât și pe cea de la Făget.\n\nDe asemenea, este doctor în drept, din anul 2004, precum și cadru didactic la Facultatea de Drept a Universității Europene Drăgan, unde conduce cursurile de Drept Roman, Dreptul European al Concurenței și Istoria Dreptului Românesc.\n\n”Am 21 de ani vechime în magistratură, activitate pe care am desfășurat-o cu onoare și demnitate. În ceea ce privește calitatea actului pe care l-am înfăptuit, pot să vă spun că în această perioadă, de peste două decenii, nu am avut nici o achitare și, întotdeauna, pe masa mea de lucru la parchet este Biblia și Codul Penal. Pe noul drum pornesc cu aceleași gânduri bune de a munci cu profesionalism și cred că o să fac față cerințelor care sunt la Parchetul de pe lângă Tribunalul Arad. Desigur, este o altă competență, de fapt este și o provocare pentru mine această funcție, dar sunt convins că îmi voi desfășura activitatea cu brio”, ne-a declarat dr. Dan Cristian Tătar.",
        "label": "Banat"
    },
    {
        "title": "Avans pe drumul Timișoara – autostrada A1! Sute de muncitori și utilaje, pe șantier",
        "text": "Peste 250 de persoane și peste 150 de utilaje sunt angrenate pe șantierul drumului de legătură dintre Timișoara și autostrada A1. Totul trebuie finalizat până în august 2025.\n\nEchipele antreprenorului lucrează 7 zile din 7, iar stadiul general al lucrării la cei 10 kilometri de drum nou de legătură a depășit 30%.\n\n„Principalele lucrări sunt terasament (umpluturi de pământ, amenajare trepte de înfrățire, stabilizare teren de fundare cu liant hidraulic, așternere strat de balast peste blocaj din piatră brută), la podețe, la poduri și la pasaje. Se lucrează și la viitorul nod rutier cu DN 69 (Timișoara – Arad) și la relocarea de rețele electrice”, transmite DRDP Timișoara.\n\nContractul pentru finalizarea șoselei care îi va duce mai rapid pe șoferi din Timișoara pe autostrada A1 a fost atribuit în iulie, cu o valoare de 280 de milioane de lei. Primul contract a fost reziliat, după ce execuția ajunese la numai 25%.\n\nTraseul drumului de legătură începe cu 300 de metri înaintea intersecției existente dintre drumurile DJ 692 (Sânandrei) și DN 69, cu amenajarea unui nod rutier și se dezvoltă pe direcția nord-est spre autostrada A1. Proiectul cuprinde 2 poduri noi, 6 pasaje și 3 noduri rutiere.",
        "label": "Banat"
    },
    {
        "title": "Percheziții pentru pornografie infantilă în Caraș-Severin",
        "text": "Trei persoane sunt bănuite de comiterea infracțiunii de pornografie infantilă. Pe numele lor au fost emise mandate de aducere.\n\nConform Poliției Caraș-Severin, polițiștii de la Serviciul de Combatere a Criminalității Organizate Caraș – Severin împreună cu procurorii de la Biroul Caraș-Severin al Direcției de Investigare a Infracțiunilor de Criminalitate Organizate, efectuează astăzi, 3 aprilie 2024, patru percheziții domiciliare într-o localitate din județ. Este vorba despre o cauză penală privind comiterea infracțiunii de pornografie infantilă. Din materialul probator administrat a reieșit faptul că, în perioada iunie 2020 – aprilie 2021, cele trei persoane ar fi procurat și distribuit, prin intermediul unei platforme online, înregistrări video în care apar minori cu vârste de aproximativ 4-5 ani suprinși în ipostaze sexuale explicite.\n\nFață de cei bănuiți de comiterea acestor fapte, au fost emise mandate de aducere. Urmează ca cele trei persoane să fie conduse la audieri la sediul Direcției de Investigare a Infracțiunilor de Criminalitate Organizată și Terorism, Biroul Teritorial Caraș – Severin. Activitățile au fost realizate cu sprijinul Biroului de Analiză a Informațiilor Caraș-Severin – Unitatea Centrală de Analiză a Informațiilor din cadrul Poliției Române.\n\nAcțiunea beneficiază de sprijinul polițiștilor Inspectoratului de Poliție Județean Caraș-Severin și jandarmilor Inspectoratului de Jandarmi Județean Caraș-Severin. Pe parcursul întregului proces penal, persoanele cercetate beneficiază de drepturile și garanțiile procesuale prevăzute de Codul de procedură penală, precum și de prezumția de nevinovăție.",
        "label": "Banat"
    },
    {
        "title": "DNA numără oile și vacile din Păltiniș! Primarul Popovici, denunțat pentru fraudă cu fonduri europene!",
        "text": "Trimis în judecată pentru conducerea unui vehicul sub influența alcoolului sau a altor substanțe, Ioan Popovici le dă explicații și procurorilor anticorupție, despre cum a concesionat pășunile comunei!\n\nAdrian Chinezu, consilier local PNL, îl acuză pe primarul PSD nu doar de cumpărarea de voturi la alegerile din 9 iunie, în urma cărora acesta a mai obținut un mandat, dar și de faptul că a făcut din Primăria Păltiniș propria sa moșie, în care neamurile și apropiații săi se îmbogățesc, în timp ce comunitatea e băgată în seamă doar o dată la patru ani. „Procurorii DNA și reprezentanții celorlalte instituții au fost recent în Primăria Păltiniș pentru a ridica documente și a face cercetări la sesizarea colegului meu Valeriu Ghergher. Fiind membru PNL, i s-a concesionat o suprafață foarte mică de pășune, deși are o fermă cu 50 de vaci. Primarul Popovici a avut grijă să dea preferențial pășunea comunei. Terenurile se împart la angajații din primărie, deși ei nu au un câine acasă! Au zeci de hectare teren de la Primărie și primesc o mulțime de bani de la APIA, bani europeni. E fraudă pe față! Nu au nici animale, nici nu întrețin terenurile. Le incendiază!”, a declarat Chinezu.\n\nConsilierul PNL sesizase organele de cercetare penală în zilele premergătoare alegerilor locale, acuzându-și contracandidatul că dă șpagă electorală, că oferă sume de bani în schimbul voturilor. „A dat înainte de alegeri terenuri, iar la Cornuțel a făcut peste 200 de asistenți sociali. Sunt probe, sunt și înregistrări video, dacă se vrea e ușor de probat tot ce spun eu.”, a mai precizat Chinezu.\n\nCeea ce reclamă politicianul de la Păltiniș e o practică veche în Caraș-Severin. Șeful APIA de la un moment dat și o serie întreagă de primari au făcut pușcărie pentru fraudarea banilor europeni primiți sub formă de subvenții pentru întreținerea pășunilor. Chiar și în acest moment există pe rolul instanțelor mai multe dosare în care sunt reținute astfel de infracțiuni. Până să se probeze sau nu infracțiuni similare și la Păltiniș, primarul Ioan Popovici e tras la răspundere în sala de judecată pentru că a condus sub influența alcoolului mașina instituției.",
        "label": "Banat"
    },
    {
        "title": "Armata României, sărbătorită sub tricolor la Reșița",
        "text": "Ziua de 25 octombrie 1944 a rămas în istorie drept momentul când armata României a eliberat orașul Carei, ultima localitate din Transilvania aflată sub ocupație nazistă. În timp, acel moment a devenit simbol al luptei militarilor români pentru libertate, după cum a arătat premierul Marcel Ciolacu, în mesajul citit de prefectul Ioan Dragomir. „A-ți servi țara și patria este destinul unor idealuri esențiale pentru dezvoltarea națiunii. Cele două cuvinte, «onoare» și «patrie», trebuie să ne ghideze pe toți. Trăim vremuri complicate, cu un război la graniță, și trebuie să facem față unei situații de securitate ce generează provocări neîncetate. Ca premier, prioritatea este ca țara noastră să se dezvolte în pace și liniște, iar România nu va fi atrasă în niciun război. Pacea, stabilitatea și securitatea României sunt garantate prin parteneriatul strategic cu SUA și prin apartenența la NATO”, a transmis premierul.\n\nPrezent la eveniment, primarul Reșiței, Ioan Popa, și-a reafirmat convingerea că integrarea României în UE și în special în NATO este un pas care-i garantează securitatea și siguranța pe flancul de est. Acolo este zona fierbinte unde, de aproape trei ani, asistăm la un conflict pe care Ioan Popa în consideră stupid și de neînțeles. „Acolo este un stat care, în istoria lui, a dovedit că e foarte ușor să treacă de la pace la război, de la negocieri la conflict. Dar faptul că suntem parte în primul rând a NATO ne dă siguranța că armata română poate proteja poporul român și această țară în eventualitatea degenerării acestui conflict. Desigur ne dorim pace dar cred că trebuie să fim vigilenți și să luăm în considerare că orice se poate întâmpla”, a transmis Ioan Popa.\n\nMomentul solemn din Parcul Tricolorului a mai cuprins serviciul religios oficiat de un sobor de preoți și alocuțiuni și depuneri de coroane din partea oficialităților locale și județene. Defilarea militarilor de la Batalionul 691 artilerie mixtă G-ral Ion Dragalina din Lugoj, urmat de două plutoane de militari ai aceluiași batalion a încheiat evenimentul. Pentru tânăra generație, cuvintele „onoare” și „patrie” pot deveni drum în viață. Nu puțini sunt cei care urmează acest drum. Astăzi privesc alături de părinți aniversrea armatei României, mâine poate vor îmbrăca haina militară.",
        "label": "Banat"
    },
    {
        "title": "ADIO BISTURIU! PRIMA OPERATIE LAPAROSCOPICA IN MOLDOVA NOUA!",
        "text": "O premieră medicală la Spitalul Orășenesc Moldova Nouă: prima operație laparoscopică a fost un real succes! \n\n\n\nÎntr-un moment istoric pentru comunitatea medicală locală, Spitalul Orășenesc din Moldova Nouă a găzduit cu succes prima operație laparoscopică, reprezentând un pas semnificativ către îmbunătățirea serviciilor de sănătate din regiune. Pacientul norocos care a beneficiat de această tehnologie de vârf a fost operat de către distinsul Dr. Chirurg Facraci Gheorghe, aducând o rază de speranță și inovație în domeniul medical local.\n\nOperația a fost un triumf al tehnologiei medicale moderne, având ca temelie tehnica de colicistectomie laparoscopică. Această metodă revoluționară permite intervenții chirurgicale minim invazive, oferind pacienților avantaje notabile în ceea ce privește recuperarea și reducerea riscului de complicații postoperatorii. Cu o incizie semnificativ mai mică decât în cazul procedurilor tradiționale, pacientul beneficiază de o recuperare mai rapidă și de un disconfort postoperator redus.\n\nDomnul Dr. Chirurg Facraci Gheorghe, specialist în chirurgie laparoscopică, a condus echipa medicală cu pricepere și dedicare. Experiența și priceperea acestui profesionist desăvârșit au fost esențiale pentru succesul intervenției, iar pacientul a raportat o stare excepțională după procedură.\n\n„Pacientul este acum în stare excelentă și se simte foarte bine. Operația a decurs fără nicio problemă, iar tehnologia laparoscopică ne-a permis să oferim îngrijiri medicale de cea mai înaltă calitate”, a declarat cu bucurie Dr. Facraci Gheorghe.\n\nEchipa medicală de la Spitalul Orășenesc Moldova Nouă a demonstrat nu doar competență profesională, ci și determinare în a aduce beneficii semnificative pacienților. Cu această reușită notabilă, spitalul marchează un punct de cotitură în dezvoltarea serviciilor medicale, consolidându-și reputația ca un centru de excelență în îngrijirea sănătății.\n\nReacțiile comunității au fost extrem de pozitive, iar mulți locuitori consideră această premieră medicală un pas important către viitorul asistenței medicale în Moldova Nouă. Astfel de inițiative evidențiază importanța investițiilor în tehnologie medicală avansată și pregătirea continuă a cadrelor medicale, oferind comunității acces la tratamente de calitate superioară.\n\nÎn concluzie, prima operație laparoscopică de la Spitalul Orășenesc Moldova Nouă reprezintă o realizare remarcabilă, ilustrând angajamentul instituției pentru progresul medical și bunăstarea pacienților. Această reușită deschide noi orizonturi în domeniul medical local și aduce speranță că tehnologiile avansate vor continua să redefinească standardele de îngrijire medicală în comunitatea noastră.",
        "label": "Banat"
    },
    {
        "title": "BILANT COVID-19! 3.825 cazuri de infectare cu noul coronavirus, în ultimele 24 de ore !120 de pacienţi au decedat!",
        "text": "”Până astăzi, 29 martie, pe teritoriul României, au fost confirmate 940.443 de cazuri de persoane infectate cu noul coronavirus (COVID – 19). 840.127 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 3.825 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”,. anunţă GCS!\n\nÎn intervalul 28.03.2021 (10:00) – 29.03.2021 (10:00) au fost raportate 120 de decese (69 bărbaţi şi 51 femei), ale unor pacienţi infectaţi cu noul coronavirus, internaţi în spitalele din Alba, Arad, Bacău, Bihor, Brăila, Buzău, Călăraşi, Cluj, Constanţa, Dâmboviţa, Dolj, Gorj, Harghita, Ialomiţa, Iaşi, Maramureş, Mehedinţi, Neamţ, Olt, Prahova, Satu Mare, Sibiu, Teleorman, Timiş, Vaslui, Vâlcea, Vrancea, Ilfov şi Municipiul Bucureşti.\n\nDintre acestea, 1 deces a fost înregistrat la categoria de vârstă 30-39 ani, 4 decese la categoria de vârstă 40-49 ani, 14 decese la categoria de vârstă 50-59 ani, 30 decese la categoria de vârstă 60-69 ani, 42 decese la categoria de vârstă 70-79 ani şi 29 decese la categoria de peste 80 de ani.\n\n111 dintre decesele înregistrate sunt ale unor pacienţi care au prezentat comorbidităţi, iar pentru 9 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 13.185. Dintre acestea, 1.398 sunt internate la ATI.\n\nPână la această dată, la nivel naţional, au fost prelucrate 6.658.431 de teste RT-PCR şi 577.996 de teste rapide antigenice. În ultimele 24 de ore au fost efectuate 8.353 de teste RT-PCR (6.323 în baza definiţiei de caz şi a protocolului medical şi 2.030 la cerere) şi 6.002 teste rapide antigenice.\n\nPe teritoriul României, 70.082 de persoane confirmate cu infecţie cu noul coronavirus sunt în izolare la domiciliu, iar 16.321 de persoane se află în izolare instituţionalizată. De asemenea, 52.823 de persoane se află în carantină la domiciliu, iar în carantină instituţionalizată se află 104 persoane.\n\nÎn ultimele 24 de ore, au fost înregistrate 3.506 apeluri la numărul unic de urgenţă 112.\n\nCa urmare a încălcării prevederilor Legii nr. 55/2020 privind unele măsuri pentru prevenirea şi combaterea efectelor pandemiei de COVID-19, poliţiştii şi jandarmii au aplicat, în ziua de 28 martie, 10.131 de sancţiuni contravenţionale, în valoare de 2.277.966 de lei.\n\n De asemenea, prin structurile abilitate ale Poliţiei, a fost întocmit, ieri, un dosar penal pentru zădărnicirea combaterii bolilor, faptă prevăzută şi pedepsită de art. 352 Cod Penal.",
        "label": "Banat"
    },
    {
        "title": "9937 de cazuri noi COVID-19 în ultimele 24 de ore. Caras-Severin 76 ,Timis 362 de persoane infectate cu COVID-19!",
        "text": "În ultimele 24 de ore au fost înregistrate 9.937 de cazuri noi de infectare cu Covid-19, anunță Grupul de Comunicare Strategică. Până astăzi, 7 noiembrie, pe teritoriul României, au fost confirmate 296.999 de cazuri de persoane infectate cu noul coronavirus (COVID – 19). 201.114 pacienți au fost declarați vindecați.\n\n În urma testelor efectuate la nivel național, față de ultima raportare, au fost înregistrate 9.937 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\n În intervalul 06.11.2020 (10:00) – 07.11.2020 (10:00) au fost raportate 130 de decese (86 bărbați și 44 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bistrița-Năsăud, Botoșani, Brașov, Buzău, Călărași, Caraș-Severin, Constanța, Covasna, Gorj, Harghita, Iași, Mehedinți, Mureș, Neamț, Olt, Prahova, Sălaj, Sibiu, Suceava, Timiș, Vâlcea, Vaslui, Vrancea și Municipiul București.\n\n Dintre acestea, 3 decese au fost înregistrate la categoria de vârstă 30-39 de ani, 4 decese la categoria de vârstă 40-49 de ani, 11 decese la categoria de vârstă 50-59 de ani, 39 decese la categoria de vârstă 60-69 ani, 31 decese la categoria de vârstă 70-79 ani și 42 decese la categoria de peste 80 de ani.\n\n 122 dintre decesele înregistrate sunt ale unor pacienți care au prezentat comorbidități, 3 pacienți decedați nu au prezentat comorbidități, iar pentru 5 pacienți decedați nu au fost raportate comorbidități până în prezent.\n\n 6.202 de teste făcute în ultimele 24 de ore\n\n Până la această dată, la nivel național, au fost prelucrate 3.455.093 de teste. Dintre acestea, 36.202 au fost efectuate în ultimele 24 de ore, 20.612 în baza definiției de caz și a protocolului medical și 15.590 la cerere.\n\n De asemenea, de la ultima informare făcută de GCS, au fost raportate și rezultatele a 646 de teste prelucrate anterior ultimelor 24 de ore și transmise până la data de 7 noiembrie.",
        "label": "Banat"
    },
    {
        "title": "Treceri peste calea ferată de pe raza CFR Timișoara, modernizate",
        "text": "Mai multe treceri la nivel peste calea ferată de pe raza CFR Timișoara au fost modernizate. Asta duce la mai multă siguranță, dar și confort în trafic.\n\nPotrivit CFR Timișoara, au fost finalizate lucrările de întreținere și reparație a trecerilor la nivel cu calea ferată de pe linia 123 Buziaș – Gaătaia, linia 124 Vasiova – Reșița, linia 215 Caransebeș – Oțelu Roșu și de pe linia 124 Gătaia – Berzovia. Mai este puțin de lucru la trecerea peste linia 100 Timișoara – Jimbolia. Aici lucrările au ajuns la 90%.\n\n„În zilele următoare va fi finalizată și trecerea la nivel de la km. 589+960, de pe linia 100 Timișoara – Jimbolia, urmând a se realiza conexiunea stratului asfaltic cu dalele de cauciuc”, transmite CFR Infrasructură Timișoara.\n\nLucrările de întreținere și reparații ale trecerilor la nivel peste calea ferată costă 2 milioane de lei, bani de la bugetul de stat.",
        "label": "Banat"
    },
    {
        "title": "Cu sau fără trafic de influență?",
        "text": "Vine ,,anarhia,, sau lucrurile vor intra pe făgașul normal al funcționării instituțiilor statului?! Și aici mă refer la celebra Ordonanță 13 și la celelalte legi care incriminau conflictul de interese. Pentru că, iată, PSD-ul a relansat tiptil-tiptil ofensiva în parlament și în guvern, având ca referință deciziile CCR pe care ar fi trebuit să le aplice atăt guvernul Cioloș cât și guvernul PSD aflat acum la guvernare. Sigur, cosmetizarea acestei legi în forma dorită de PSD și pentru care societatea civilă a ieșit atâta vreme în stradă, este o prioritate de gradul ZERO. Iată cum mai multe articole care defineau conflictul de interese al unui funcționar public sunt scoase din lege, printre care:\n\n -emiterea aprobării sau adoptării actelor normative nu se ma-i pedepsește!\n\n -favorizarea, săvârşită de un membru al familiei sau afin până la gradul II , nu se ma-i pedepseşte!\n\n Odată modificate aceste Legi și Ordonanțe, care reglementau căt de căt conflictul de interese și abuzul în serviciu, va fi anarhie în toate primăriile și Consiliile Județene..poți semna tot ce vrei fără să mai fi tras la răspundere , poți angaja pe cine vrei din familia ta fără să fii tras la răspundere. Căt de orb poți să fii și să nu vezi că populația s-a săturat de ,,clientelism și nepotism,,? Care vor fi consecințele acestor fapte? În mod sigur statul de drept va avea de suferit și, nu în ultimul rănd, cetățeanul care pănă la urmă va ieși în stradă pentru că se pare că este singurul lucru de care au frică toți politicienii, schimbarea guvernelor ori de câte ori este nevoie până când o serie de politicieni vor înțelege cu adevărat Articolul 69 din Constituția României, alineatul 1: ,,În exercitarea mandatului, deputaţii şi senatorii sunt în serviciul poporului.",
        "label": "Banat"
    },
    {
        "title": "Bilant COVID-19 pentru Caras-Severin!61 de noi cazuri cu persoane infectate!",
        "text": "În urma testelor efectuate la nivel național, față de ultima raportare, au fost înregistrate 5.231 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\nÎn intervalul 05.04.2021 (10:00) – 06.04.2021 (10:00) au fost raportate 196 de decese (109 bărbați și 87 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Botoșani, Brașov, Brăila, Buzău, Călărași, Caraș-Severin, Cluj, Constanța, Covasna, Dâmbovița, Dolj, Galați, Gorj, Hunedoara, Hunedoara, Iași, Maramureș, Mehedinți, Mureș, Neamț, Olt, Prahova, Satu Mare, Sălaj, Sibiu, Suceava, Timiș, Tulcea, Vaslui, Vrancea, Ilfov și Municipiul București.\n\nDintre acestea, 1 deces a fost înregistrat la categoria de vârstă 20-29 ani, 1 deces la categoria de vârstă 30-39 ani, 5 decese la categoria de vârstă 40-49 ani, 12 decese la categoria de vârstă 50-59 ani, 65 decese la categoria de vârstă 60-69 ani, 64 decese la categoria de vârstă 70-79 ani și 48 decese la categoria de peste 80 de ani.\n\n184 dintre decesele înregistrate sunt ale unor pacienți care au prezentat comorbidități, 7 pacienți decedați nu au prezentat comorbidități, iar pentru 5 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 14.052. Dintre acestea, 1.466 sunt internate la ATI.\n\n– persoane izolate la domiciliu – persoane cu test pozitiv + persoane carantinate la domiciliu –912\n\n– din care cu test pozitiv – 437\n\nAm introdus date pana in data de 05.04.2021 ora 15.00, iar raportarea este intr-o continua dinamica, in functie de rezultatele testelor venite de la laboratoarele din toata tara,mai precizeaza Sef Departament Dr.Borcau Mircea.",
        "label": "Banat"
    },
    {
        "title": "Web Design - Realizare site web - Dezvoltare web - Web site de prezentare - Magazin online • Web design",
        "text": "De ce să te îmbraci cu un tricou care nu se potrivește perfect? Ei bine, același principiu se aplică și dezvoltării unui site web de calitate. De ce să ai mai multe sau mai puține linii de cod decât este necesar, când poți avea un site personalizat, gândit în totalitate pentru obiectivele afacerii tale?\n\nIndiferent dacă ai nevoie de un site de prezentare sau un magazin online, fiecare afacere merită să aibă o identitate distinctă în mediul online. Noi creăm site-uri web care îmbină creativitatea, viteza și indexabilitatea la maxim. 🚀",
        "label": "Banat"
    },
    {
        "title": "Jandarmul care a mutilat-o pe Dana Roba cu un ciocan stă 7 ani în pușcărie!",
        "text": "Daniel Balaciu a fost condamnat, astăzi, în primă instanță, de Tribunalul Timiș, după bătaia animalică pe care i-a aplicat-o soției sale, cunoscută în lumea mondenă pentru relația pe care a avut-o cu manelistul Nicolae Guță.\n\nInculpatul Balaciu, fost jandarm și arbitru de fotbal, a primit 7 ani de închisoare pentru săvârşirea tentativei la infracţiunea de violenţă în familie în modalitatea omorului, cu executare în regim de detenţie. I s-a interzis totodată să se apropie la o distanţă mai mică de 50 de metri de fosta sa soție, cu excepţia cazurilor când comunicarea sau apropierea de aceasta este necesitată de exercitarea de către inculpat a drepturilor părinteşti privindu-le pe fiicele lor minore, pe o perioadă de 3 ani calculaţi după data executării pedepsei închisorii.\n\nInstanța a admis doar în parte acţiunea civilă formulată de partea civilă Dana Roba şi, în consecinţă, a obligat inculpatul la plata sumei de 80.000 de euro cu titlu de daune morale. A respins, în rest, pretenţiile părţii civile. A mai admis în schimb acţiunea civilă formulată de partea civilă Spitalul Clinic Judeţean de Urgenţă „Pius Brînzeu” Timişoara, şi l-a obligat pe inculpat la plata sumei de 15.230 lei reprezentând daune materiale.\n\nReamintim că, în dimineața zilei de 5 iunie, anul trecut, între Daniel Balaciu și soția sa Dana a avut loc un conflict ce a degenerat, bărbatul lovind-o pe femeie cu un ciocan în zona corpului și în cap, provocându-i leziuni groaznice, ce i-au pus viața în pericol. Dana Roba, devenită celebră în timpul relației pe care a avut-o cu Nicole Guță, a fost pur și simplu desfigurată, abandonată într-o baltă de sânge. A suferit multiple intervenții chirurgicale de reconstucție a craniului, traume psihice și a rămas cu numeroase sechele. Leziunile suferite o împiedică să mai trăiască o viață normală, are nevoie de reconstrucția sinusurilor, dar tot nu mai poate fi vorba despre recuperare totală. Și-a pierdut total simțul olfactiv și gustul, fără nicio speranță de revenire! Solicitase 200.000 de euro daune morale și 20.000 de euro daune materiale.\n\n„Consider soluția Tribunalului ca fiind una moderată. Se putea schimba încadrarea în infracțiunea de tentativă la omor calificat și atunci vorbeam de alte limite ale pedepsei, dar pedeapsa aplicată, de 7 ani, e orientată spre maximul prevăzut de lege pentru această infracțiune, deoarece inculpatul a recunoscut fapta comisă. A fost o recunoaștere pur formală, spun eu, pentru a-și atenua răspunderea penală. Referitor la daunele primite, acestea reflectă în mare parte suferința pricinuită, dar cu siguranță că și acestea puteau fi mult mai mari. Vom ataca această sentință cu apel și vom cere schimbarea de încadrare în tentativă la infracțiunea de omor calificat”, a spus, pentru Express de Banat, avocatul Cosmin Bolosin.",
        "label": "Banat"
    },
    {
        "title": "Comportamentul agresiv în trafic, sesizat pe aplicația MAI",
        "text": "Participanții la trafic pot reclama, începând de astăzi, comportamentul agresiv al celorlalți șoferi, depunând o sesizare, precum probele și indicatorii care pot conduce la identificarea locului unde a fost surprinsă posibila faptă contravențională.\n\nDe astăzi, pe aplicația M.A.I., hub.mai.gov.ro, la secțiunea ESAR (sesizări abateri rutiere) se vor putea transmite informații despre comportamentul agresiv în conducerea vehiculelor pe drumurile publice, transmite Inspectoratul Județean de Poliție Caraș-Severin.\n\nSesizarea participantului la trafic va trebui să conțină, în mod obligatoriu, datele acestuia de identificare (nume, prenume și codul numeric personal ori, după caz, codul de identificare, datele de contact, număr de telefon și adresa de corespondență, declarație pe propria răspundere cu privire la veridicitatea aspectelor percepute și a înregistrării audio-video sau video, data, ora, locul sau orice alte elemente care să conducă la identificarea locului unde a fost surprinsă posibila faptă contravențională, precum și semnătura).\n\nLegea interzice conducătorilor de vehicule să adopte un comportament agresiv în conducerea acestora pe drumurile publice. Prin comportament agresiv se înțelege efectuarea, pe drumul public, de către conducătorul de vehicul, a uneia dintre următoarele manevre:\n\na) deplasarea succesivă de pe o bandă de circulație pe alta sau de pe un rând pe altul, alternând din stânga în dreapta, în scopul depășirii unui şir de vehicule care circulă în același sens;\n\n b) întoarcerea vehiculului prin folosirea frânei de ajutor;\n\n c) pornirea vehiculului de pe loc prin patinarea excesivă, în gol, a roților motoare;\n\n d) circulația cu vehiculul la o distanță foarte redusă față de un alt vehicul, înaintea sau în spatele acestuia, cât şi în lateral, ori reducerea bruscă a vitezei de deplasare fără motiv întemeiat, de natură a intimida conducătorul acestuia;\n\n e) folosirea repetată a semnalelor sonore şi/sau luminoase de natură a obliga nejustificat conducătorul de vehicul care circulă în fața sa să elibereze banda de circulație;\n\n f) conducerea mopedului sau motocicletei având în contact cu partea carosabilă numai una dintre roți;\n\n g) mersul cu spatele cu vehiculul în scopul intimidării celorlalți participanți la trafic care circulă în spatele acestuia;\n\n h) realizarea intenționată a unui derapaj controlat al vehiculului în vederea întoarcerii sau rotirii acestuia;\n\n i) conducerea intenționată a unui vehicul prin accelerarea repetată a motorului, de natură a stânjeni persoanele aflate în zona drumului public.\n\nSancțiunea pentru comportamentul agresiv în conducerea vehiculelor pe drumurile publice este prevăzută de articolul 100/3/i din O.U.G. nr. 195/2002 privind circulația pe drumurile publice și presupune 4-5 puncte de amendă (660-825 de lei) și măsura complementară de reținere a permisului de conducere pentru 30 de zile.\n\n„Scopul acestui demers vizează sancționarea comportamentului agresiv în trafic a conducătorilor de vehicule, prin respectarea regulilor de circulație, astfel încât să fie reduse evenimentele rutiere cu consecințe deosebit de grave”, se arată în comunicatul de presă remis de IPJ Caraș-Severin.",
        "label": "Banat"
    },
    {
        "title": "Percheziții în Cenei, la suspecți de braconaj și uz ilegal de arma letală",
        "text": "Percheziții, joi dimineață, în două imobile și un canton din localitatea Cenei, județul Timiș! Sunt vizați suspecți de braconaj și de folosire ilegală de arme letale.\n\nLa locațiile percheziționate, polițiștii au descoperit muniție, carne de vânat, dar și animale sălbatice vii.\n\n,,În urma activităților la cele două imobile, au fost descoperite 62 de cartușe letale destinate armelor de vânătoare de diferite calibre, 12,5 kilograme de carne de vânat provenită de la specia căprior, precum și 2 animale vii din specia căprior, ținute în captivitate. La cantonul mai sus menționat au fost descoperite, ca fiind deținute fără drept, 1 pistol neletal, 2 cartușe și o cutie de diaboluri, calibru 4,5, destinate armelor neletale de tir sportiv”, a transmis IPJ Timiș.\n\nÎn urma activităților desfășurate și a probatoriului administrat, a fost dispusă urmărirea penală față de 2 persoane, cercetate pentru nerespectarea regimului armelor și munițiilor și braconaj cinegetic, iar un bărbat, de 56 de ani, a fost reținut, pentru 24 de ore și introdus în Arestul Inspectoratului de Poliție Județean Timiș.",
        "label": "Banat"
    },
    {
        "title": "Firul crimei din Timișoara! Ce spun procurorii…",
        "text": "Procurorii Parchetului de pe lângă Tribunalul Timiș au publicat o parte din informațiile din cazul studentei ucise în Timișoara.\n\nAnchetatorii confirmă că, vineri seara, în jurul orei 19.00, un martor a apelat SNUAU 112, sesizând faptul că într-un imobil situat pe strada General Dragalina din Timișoara a găsit o persoană de sex feminin, care era inconștientă și prezenta urme de sânge pe suprafața corpului.\n\nPolițiștii s-au deplasat la fața locului și au constatat că cele sesizate de martor se confirmă, în sensul că în imobilul respectiv a fost descoperit cadavrul unei persoane de sex feminin, care prezenta pe suprafața corpului mai multe plăgi înjunghiate.\n\n„Din probatoriul administrat în cauză până la acest moment a rezultat faptul că în data de 22.03.2024, în timp ce se afla într-un imobil situat pe str. General Dragalina din Timișoara, Timiș, o persoană de sex masculin a agresat-o fizic pe victimă, aplicându-i lovituri repetate cu cuțite, provocându-i acesteia mai multe leziuni traumatice, dintre care multiple plăgi penetrante, care au condus la decesul acesteia la aceeași dată”, aflăm de la procurori.\n\nAșa cum v-a informai Express de Banat, autorul crimei ai fi iubitul tinerei, Mirel Dragomir. Acesta a fugit în Caraș-Severin, județul său de domiciliu, imediar după crimă. A fost găsit și readus în Timișoara.\n\nMagistrații au decis să îl rețină pentru 30 de zile, timp în care Ancheta continuă. Se pare că motivul crimei ar fi fost gelozia.",
        "label": "Banat"
    },
    {
        "title": "Petrică Mîțu Stoian A MURIT LA SPITALUL DE URGENTA RESITA!",
        "text": "Interpretul de muzică populară Petrică Mîțu Stoian a murit. Artistul era internat la terapie intensivă la Spitalul de Urgență Reșița, după ce i s-ar fi făcut rău în timp ce se afla în tratament post Covid la o clinică privată din Caraș Severin. Potrivit directorul medical SJU Reșița, artistul a ajuns la spital ”cu stare septică”.”Starea de sănătate nu e una foarte bună, s-a făcut solicitare la ambulanță pentru tuse cu sânge. Are o fibrilație atrială cronică cu un ritm rapid, este pe anticoagulant. Din nu știu ce motive dozajul cu anticoagulant nu s-a făcut cum trebuie și este supradozat. Este post covid, are o bronhopneumonie post covid și cu stare septica. În momentul de față este la ATI”, a spus medicul Cosmin Librimir, director medical SJU Reșița, într-o intervenție telefonică la Antena 3.",
        "label": "Banat"
    },
    {
        "title": "COMPARTIMENTUL DE NEONATOLOGIE DIN MOLDOVA NOUA ARE ECHIPAMENTE DE ULTIMA GENERATIE!",
        "text": "Într-un efort continuu de a oferi cele mai bune condiții de sănătate micuților care își fac debutul în viață, Spitalul Orășenesc din Moldova Nouă și Primăria locală au pus la dispoziție resurse considerabile pentru modernizarea Compartimentului de Neonatologie. Cu scopul declarat de a asigura o monitorizare, diagnosticare și îngrijire cât mai precise și adecvate, echipamentele de ultimă generație recent achiziționate reprezintă un pas semnificativ în direcția îmbunătățirii serviciilor medicale dedicate nou-născuților.\n\nPrintre noile achiziții se numără un impresionant monitor de funcții vitale, lămpi pentru sterilizare, paturi special concepute pentru bebeluși, mese pentru înfășat nou-născuții, cântare precise, trolii pentru medicație, pulsoximetru cu monitorizare și un aspirator de secreții ultrasilențios. Aceste echipamente avansate au fost selectate cu atenție pentru a acoperi o gamă largă de necesități medicale specifice neonatologiei.\n\nÎn cadrul noului arsenal tehnologic, se remarcă și achiziționarea unei pompe de muls electrice, un instrument extrem de util pentru proaspetele mămici din unitatea medicală. De asemenea, introducerea unui blender de oxigen adaugă un nivel suplimentar de flexibilitate în gestionarea nevoilor medicale urgente. Alte echipamente esențiale sunt încă în drum spre spital, inclusiv transluminatorul venos, lampa de fototerapie, laringoscopul, autoclavul pentru sterilizarea biberoanelor, injectomatul, masa de tratament, compresorul de aer medical și bilirubinometrul.\n\nLoredana Rășinar, medic specialist Pediatrie în cadrul spitalului, a subliniat importanța acestor echipamente noi pentru îngrijirea și monitorizarea nou-născuților: „Toate aceste echipamente contribuie la o mai bună îngrijire a nou-născuților, adecvată mai ales anului 2023. Bineînțeles că am avut aparatură și mobilier, însă nu la fel de moderne, performante. În premieră însă avem un monitor pentru funcții vitale. Acesta ne este de mare ajutor, mai ales la bebelușii cu o greutate mai mică la naștere.”\n\nAceste îmbunătățiri semnificative nu doar că aduc un plus de eficiență în gestionarea sănătății copiilor, ci subliniază, de asemenea, angajamentul constant al instituțiilor locale față de binele comunității. Cu dotări de ultimă generație, Compartimentul de Neonatologie la Moldova Nouă devine o resursă esențială în asigurarea unei îngrijiri medicale de calitate și avansate pentru cei mai vulnerabili membri ai comunității.",
        "label": "Banat"
    },
    {
        "title": "10.000 de tineri români pleacă anual la studii în diaspora. Soluții, discutate la UVT",
        "text": "Conferința internațională „Diplomația Academică în contextul Alianțelor de Universități Europene”, care are loc joi la Universitatea de Vest din Timișoara, își propune să exploreze soluții pentru a atrage tinerii români din diaspora academică înapoi în țară.\n\nLa evenimentul organizat de UVT a participat și Luminița Odobescu, ministra Afacerilor Externe. Odobescu a afirmat că MAE, împreună cu universitățile din România, își propune să inițieze un dialog academic mai profund cu studenții care studiază în spațiul european, în speranța de a dezvolta programe universitare care să fie atractive pentru aceștia.\n\n„Nu avem cifre exacte despre numărul studenţilor români care studiază în prezent în universităţile din Europa, dar avem o idee despre comunităţile româneşti. Obiectivul nostru prin acest program, împreună cu universităţile din România şi în special cu Universitatea de Vest Timişoara, este să ne conectăm prin dialog de la universitate la universitate cu tinerii români care învaţă acolo, să vedem exact cum, prin proiecte comune concrete, să încercăm să ne conectăm din nou cu universităţile din România. Obiectivul nostru final este ca studenţii şi absolvenţii acestor facultăţi să rămână în România, iar pe cei care studiază în afară să-i convingem să revină în România. Pentru aceasta este nevoie de politici guvernamentale pentru a-i atrage să revină în România. Nu este vorba doar despre un mediu competitiv, care vizează nu doar educaţia şi sănătatea, ci şi de crearea de locuri de muncă. Este un obiectiv la nivel guvernamental”, a declarat Luminița Odobescu, la Timișoara.\n\nRomânia pierde anual aproximativ 10.000 de tineri care pleacă la studii în străinătate. În acest context, susține oficialul român, e nevoie de politici guvernamentale care să susțină tinerii în găsirea unor oportunități profesionale acasă.\n\nTotodată, alianțele universitare europene – în care sunt implicate 21 de instituții de învățământ superior din România, reprezentând circa 67% dintre studenții din țară – oferă o platformă unică pentru schimburi educaționale și profesionale. Universitatea de Vest din Timișoara face parte din aceste alianțe și facilitează, astfel, accesul studenților la un circuit academic european.\n\n„Piaţa muncii şi cea a educaţiei sunt cele mai globalizate sectoare din Europa, iar aceste alianţe europene au tocmai acest obiectiv, de a crea universităţile transnaţionale. UVT nu mai reprezintă un scop pentru un student, ci noi promovăm ideea unei porţi deschise spre Europa, prin programele disponibile de a pleca în universităţile din Europa, făcând un circuit în alte universităţi de unde să revină cu diplome şi experiențe comune.”, a declarat Marilen Pirtea, rectorul UVT.\n\nLa conferința de la UVT participă și șapte ambasadori români în străinătate, precum și reprezentanți ai celor 21 de universități din România membre ale unor alianțe europene. Programul include masa rotundă cu tema „Diplomația Cunoașterii și Științei: România în Europa prin Alianțele de Universități Europene” și workshop-ul „Diploma europeană. Perspective naționale și europene”. Evenimentul continuă și pe 1 noiembrie, cu o sesiune dedicată reconectării cu diaspora academică.",
        "label": "Banat"
    },
    {
        "title": "43000 de teste rapide pentru depistarea COVID, distribuite de joi în unităţile de primiri urgenţe ale spitalelor!",
        "text": "„Aceste teste sunt pentru cei care prezintă simptomatologie. După cum am menţionat, un barometru foarte important este prezenţa şi formatarea unităţilor de primiri urgenţe.\n\n Aceste 43.000 de teste, în primă fază, vor fi distribuite unităţilor de primiri urgenţe, tocmai pentru a decolmata aceste unităţi de primiri urgenţe şi a avea un rezultat rapid pentru cei care se prezintă cu simptomatologie.\n\n În măsura în care îl depistăm în jumătate de oră să spunem că este SARS-CoV-2 pozitiv, atunci îl putem dirija către unităţile specializate. Dacă este SARS-CoV-2 negativ, îl putem dirija către cele care tratează patologia non-COVID. Avem în această săptămână, cred că pe 5, vor fi distribuite, pe 5 sau 6, vor fi distribuite în unităţile de primiri urgenţe, iar săptămâna următoare avem în evaluare şi achiziţionarea a încă un milion astfel de teste pentru a putea dirija.\n\n După cum ştiţi, la nivelul Comisiei Europene s-au achiziţionat şi se achiziţionează în continuare aceste teste pentru ţările membre în valoare de 100 milioane de euro”, a spus ministrul Nelu Tătaru, miercuri, într-o conferinţă de presă.",
        "label": "Banat"
    },
    {
        "title": "2844 cazuri de infectare, 79 decese și 825 de persoane la ATI!Caras-Severin 6,Timis 263 de persoane infectate cu COVID-19!",
        "text": "Grupul de Comunicare Strategică a anunţat luni 2.844 de noi cazuri de infectare cu SARS-COV-2, numărul total al cazurilor de COVID-19 ajungând la 2212.492. De asemenea, s-au înregistrat şi 79 de decese, bilanţul fiind de 6.470. În prezent, 825 de persoane sunt internate la Terapie Intensivă. În Bucureşti, incidenţa cumulată a cazurilor din ultimele 14 zile raportate la mia de locuitori a crescut la 3,51. Au fost aplicate amenzi de peste 1,7 milioane de lei în ultimele 24 de ore, pentru nerespectarea măsurilor de prevenire şi combatere a pandemiei.\n\n”Până astăzi, 26 octombrie, pe teritoriul României, au fost confirmate 212.492 de cazuri de persoane infectate cu noul coronavirus (COVID – 19). 151.811 pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 2.844 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”.\n\nCoeficientul infectărilor cumulate la 14 zile, raportate la 1.000 de locuitori a crescut în Bucureşti la 3,51. În cinci judeţe acest indicator se situează peste pragul de 3: Alba – 3,75, Cluj – 3,51, Harghita – 3,33, Sălaj – 3,16, Timiş – 3.02.",
        "label": "Banat"
    },
    {
        "title": "Campania electorală pentru alegerile locale s-a încheiat oficial.Duminica mergem la vot!",
        "text": "Campania electorală pentru alegerile locale s-a încheiat sâmbătă dimineaţa, la ora 7,00, românii fiind aşteptaţi duminică la urne să îşi aleagă primarii, preşedinţii de consilii judeţene, consilierii locali şi judeţeni. Mandatele actualilor aleşi locali, care trebuiau să expire în iunie, au fost prelungite până la 1 noiembrie din cauza pandemiei de coronavirus.Procesul de votare se va desfăşura duminică, între orele 7,00 şi 21,00. Alegătorii care, la ora 21,00, se află în localul secţiei de votare pot să îşi exercite dreptul constituţional.\n\nDuminică, în ziua votului, alegătorii care se prezintă la urne sunt obligaţi să respecte măsurile speciale de protecţie stabilite de autorităţi în contextul pandemiei de COVID-19.",
        "label": "Banat"
    },
    {
        "title": "Taxele și impozitele locale din Timișoara pentru anul 2025, ajustate cu rata inflației",
        "text": "În Timișoara, cotele de impozitare rămân neschimbate în anul 2025, acestea fiind ajustate cu rata inflației, la fel ca în toată țara.\n\nPrimăria Timișoara anunță că propune menținerea formulei de calcul pentru taxele și impozitele locale pentru anul 2025, cu o cotă de impozitare stabilită în 2018 și o grilă ajustată cu rata inflației. Proiectul de hotărâre privind dările pentru 2025 a fost publicat și va fi supus aprobării Consiliului Local Timișoara.\n\n„Potrivit proiectului, taxele și impozitele locale vor fi ajustate doar cu rata inflației calculată de Institutul Național de Statistică, respectiv cu 10,4%, conform legislației fiscale. Conform propunerii, dacă pentru un apartament cu o cameră se achită 54 de lei, în 2025 impozitul va fi de 60 de lei, în vreme ce pentru un apartament cu trei camere creșterea va fi de 23 de lei, până la 252 de lei”, a informat Primăria Timișoara.\n\nIată și alte exemple: impozit teren curți construcții în zona B de 500 mp – 546 lei în 2024, 603 lei în 2025; impozit pentru teren de 1.000 mp intravilan arabil zona C – 13 lei în 2024 și 14 lei în 2025. Autoturisme: Capacitate 1587cm3, în 2024 – 129 lei, în 2025 – 143 lei; capacitate 1798 cm3, în 2024 – 328 lei, în 2025 – 362 lei; capacitate 1998 cm3, în 2024 – 365 lei, în 2025 – 403 lei. Motociclete: 2024 – 65 lei; 2025 – 72 lei.\n\n„Municipalitatea propune scutiri de impozit pentru anumite categorii de imobile, beneficiari și activități (de exemplu persoane cu venituri mici, asociații care prestează servicii sociale, scutiri pentru persoanele care și-au reabilitat termic imobilul ș.a.). De asemenea, este propusă menținerea cotei 0 de impozitare pentru spectacole și manifestări artistice”, a transmis instituția.\n\nProiectul de hotărâre poate fi consultat AICI! Cetățenii care doresc să transmită opinii, recomandări, întrebări o pot face până la data de 13 noiembrie la adresele primariatm@primariatm.ro și camelia.crisan@primariatm.ro .",
        "label": "Banat"
    },
    {
        "title": "Sistemul de gaze naturale Timiș – Serbia, proiect de importanță națională",
        "text": "Guvernul a aprobat ca proiect de importanță națională sistemul de gaze naturale Timiș – Serbia. Se va construi o conductă de interconectare bidirecțională între sistemele de transport ale României și Republicii Serbia.\n\nProiectul prevede trei etape de realizare a conductei Petrovaselo – Comloșu Mare, Comloșu Mare – Mokrin din Serbia și Stația Măsurare Gaze Comloșu Mare.\n\n„Pentru realizarea unei piețe energetice a gazelor operațională și complet integrată în scopul creșterii siguranței în aprovizionarea cu gaze naturale, precum și a creșterii gradului de asigurare a securității energetice în regiune, Guvernul României, prin Ministerul Energiei a încheiat, în luna august 2024, un memorandum de înțelegere cu Guvernul Republicii Serbia, pentru construirea unei conducte de interconectare bidirecțională între sistemele de transport gaze naturale ale României și Republicii Serbia”, aflăm din proiect.\n\nNoua conductă de transport a gazelor naturale va asigura conexiunea dintre conducta magistrală de transport gaze naturale BRUA și Nodul Tehnologic Mokrin din Serbia. Această investiție a fost inclusă și în Planul de Dezvoltare al SNT pentru perioada 2022 – 2031\n\nSe va asigura un necesar suplimentar de consum a gazelor naturale în următorii 30 – 40 de ani. Conducta va avea o lungime totală de 86 de kilometric și va traversa 11 unități administrativ teritoriale de pe raza județului Timiș: Recaș, Remetea Mare, Giarmata, Pișchia, Sînandrei, Orțișoara, Satchinez, Biled, Șandra, Lenauheim și Comloșu Mare.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!",
        "text": "Niște greșeli banale i-au costat scump pe unii români care se bucurau că au ce mânca, după ce au primit carduri sociale, potrivit bzi.ro.Peste 2 milioane de români beneficază de vouchere sociale în valoare de 250 lei în cadrul programului guvernamental „Sprijin pentru România”. Tichetele sunt destinate persoanelor nevoiaşe pentru a achiziţiona produse alimentare și mese calde.Tichetele, oferite pe suport electronic (card), au o valoare nominală de câte 250 lei și sunt destinate persoanelor aflate în situații de deprivare materială sau risc de sărăcie, iar scopul este clar: pentru pentru achiziția de produse alimentare și mese calde.Unii români însă, din grabă sau neștiință, au achitat cu respectivele carduri cumpărăturile obișnuite, iar în momentul în care s-a raportat faptul că au luat mâncare pentru animale sau detergenți, dispozitivele de plată au fost blocate. „Dragi utilizatori de carduri sociale primite de la Stat, nu cumparati nimic, decat alimente pentru oameni, nu cumparati hrana pentru animale, pentru ca vi se vor bloca cardurile si ajutorul este anulat! Nu cumparati servetele, hartie igienica, detergenti etc., chiar daca magaziunul va spune ca e ok!Noi am pierdut dreptul pentru ca am cumparat 2 cutii hrana pentru catel, la casa de marcat ni s-a spus ca este ok dar dupa, ni s-a anulat dreptul de a mai beneficia de acesti banuti pe motiv ca sunt destinati strict pentru hrana oamenilor! Copilul meu nu mai poate beneficia de acest ajutor! Mare grija!”, este unul dintre sutele de mesaje ale românilor care s-au trezit că au cardurile blocate.Tot e bine! De obicei, Guvernul da cu o mana si ia cu trei!\n\nMonica Macovei, fost ministru al Justiției și fost europarlamentar, a fost implicată într-un accident de circulație, în care un motociclist a fost grav rănit.Autoturismul condus de fostul ministru al Justiției a intrat pe contrasens și a accidentat un motociclist de 56 de ani. În urma impactului a rezultat vătămarea corporală gravă a motociclistului, scrie stiri.tvr.ro.Conform ISU Constanța, în urma impactului a izbucnit un incendiu, în care motocicleta a ars. Șoferul care se afla pe autovehiculul cu două roți, „conștient și cu politraumatisme, a fost transportat la spital de echipajul Serviciului de Ambulanță Județean” sosit la fața locului.Monica Macovei a fost testată cu etilotestul și s-a constatat că nu a consumat alcool. Nu sunt informatii legate de faptul ca fostul ministru ar fi rănit.”Astăzi, în jurul orei 13.05, polițiștii rutieri au fost sesizați cu privire la producerea unui accident rutier, pe DN 39, între municipiul Mangalia și localitatea 2 Mai.Deplasați la fața locului, polițiștii au constatat faptul că impactul s-a produs între un autoturism, condus de o femeie, de 63 de ani, și o motocicletă, condusă de un bărbat, de 56 de ani”, anunță Poliția, într-un comunicat.Desigur ca ancheta va descoperi ca motociclistul e de vina! Trebuia sa conduca preventiv, stand acasa!\n\nRomânia continuă să fie statul membru al Uniunii Europene cu cel mai mare nivel al riscului de sărăcie sau excluziune socială în rândul copiilor, 41,5% dintre aceștia, adică 1,5 milioane de copii, mai mult decât adulții (34,5%), fiind afectați de lipsa de venituri ale familiei care să asigure supraviețuirea sau un trai decent, de izolarea socială și educațională, de lipsa de acces la nutriție în acord cu vârsta și nevoile biologice ale copilului și la servicii socio-educaționale și de sănătate de calitate.În ianuarie 2021, peste 286.150 de copii cu vârsta învățământului obligatoriu (7-17 ani) nu mergeau la școală, iar, pe ansamblul învățământului primar și gimnazial, rata abandonului școlar pentru anul 2019/2020 a fost de 1,3%, ceea ce înseamnă aproximativ 20.878 de elevi.Vai de noi! Ii crestem in cea mai crunta saracie si avem pretentie sa ne plateasca pensiile!\n\nPODUL DE PIATRA S-A DARAMAT/A VENIT PUTIN SI L-A SALVAT !\n\nUn eveniment atât de important precum explozia de la podul Kerc nu putea trece neobservat și necomentat în societatea rusă. Pe canalele de Telegram din Rusia se poate vedea care sunt reacțiile cetățenilor obișnuiți.Opiniile exprimate de ruși după ce podul Kerci, despre care propaganda rusă susținea că este imposibil de lovit, a fost avariat major în urma unei explozii pot fi grupate în mai multe categorii.Astfel, unii se simt umiliți și cer răzbunare, „se va apăsa butonul (n.r- nuclear)”, alții cred că este parte a strategiei armatei Rusiei, în timp ce există și comentatori care cred că evenimentul este unul minor care nu va afecta șansele țării lor de a câștiga războiul, transmite presa. Banal! Mai interesant o sa fie cand vor fi explozii la Kremlin!\n\nAproximativ 300.000 de credincioși sunt așteptați în pelerinaj la Sfânta Parascheva. Vor fi aduse și moaștele unui sfânt cu origini din Ucraina. Autoritățile se așteaptă la cel mai mare pelerinaj din ultimii zece ani, asta pentru că în ultimii doi ani, pandemia i-a oprit pe mulți credincioși să vină la Iași. Racla cu moaștele Sfintei a fost scoasă la ora 6 din Biserică și va fi expusă până pe 14 octombrie, în ziua de sărbătoare, notează realitatea.net.La Catedrala Mitropolitană, sute de oameni au format cozi încă de acum câteva zile. Credincioșii nu mai au parte de restricții în acest an, iar reprezentanții bisericii spun că se așteaptă ca un număr foarte mare de pelerini.În acest moment, peste 5.000 de pelerini așteaptă să se închine la raclă. Sunt persoane din toate colțurile țării. Majoritatea lor sunt de la București. Vorbim despre pelerini care vin an de an la racla cu moaștele Sfintei Cuvioase.Racla cu moaștele sfintei Parascheva a fost scoasă pe baldachinul din fața bisericiila ora 6.00. După Liturghie, un sobor de preoţi a purtat racla sfintei, considerată Ocrotitoarea Moldovei, într-o procesiune în jurul bisericii, iar apoi o așezat-o pe baldachinul împodobit cu flori din curtea interioară.Asta ar trebui sa ne dea de gandit! Nu de bine s-a dus amar de multime acolo!\n\nPic cu pic, benzina s-a scumpit din nou. Motorina standard costă peste opt lei la Bucureşti, iar benzina se apropie de şapte lei. Argumentele economice sunt aceleaşi pe care companiile petroliere le ignoră când trebuie să scadă preţurile: cursul dolarului şi valoarea ţiţeiului. Cotaţia petrolului, în creştere, şi dolarul, care este tot mai puternic în faţa monedei europene şi a leului, au încurajat marile lanţuri de benzinării să tot mărească preţurile. Deşi, atunci când erau în scădere nu au ieftinit carburanţii. Mersul pe jos devine din ce in ce mai atragator!E mai obositor, dar macar nu costa atat!",
        "label": "Banat"
    },
    {
        "title": "O nouă eră de dezvoltare pentru Băile Herculane, Topleț și Mehadia!",
        "text": "Ieri, 25 septembrie 2024, județul Caraș-Severin a înregistrat un moment istoric în drumul său către modernizare și prosperitate. Într-o atmosferă de entuziasm și optimism, președintele Consiliului Județean, domnul Romeo Dunca, a semnat autorizația de construcție pentru unul dintre cele mai ambițioase proiecte de infrastructură din regiune: **reabilitarea și extinderea conductelor de aducțiune, a rețelelor de distribuție și a celor de canalizare din Băile Herculane, Topleț și Mehadia**. Acest proiect de mare anvergură reprezintă o piatră de hotar pentru județul nostru, marcând începutul unei noi ere de dezvoltare și confort pentru cetățeni. În stațiunea istorică Băile Herculane, cunoscută pentru bogăția sa naturală și izvoarele termale de renume mondial, se va interveni pe **strada Pecinișca**, unde rețeaua veche de distribuție a apei va fi reabilitată, iar o **nouă canalizare** va fi construită. Această investiție va asigura nu doar creșterea calității vieții locuitorilor, ci și o infrastructură modernă pentru turiștii care vizitează această perlă balneară. Proiectul este de o importanță strategică, cu scopul de a pune la punct o infrastructură de apă și canalizare de nivel european, ceea ce va contribui la dezvoltarea economică și turistică a zonei. Toplețul și Mehadia, două localități importante din apropierea Băilor Herculane, vor beneficia și ele de aceste lucrări esențiale, oferind comunităților o rețea de apă potabilă și canalizare modernizată, care va sprijini atât gospodăriile, cât și afacerile locale. Domnul Romeo Dunca a subliniat importanța acestui moment, declarând că „**Aceasta este doar o primă etapă dintr-un plan amplu de dezvoltare pe care îl avem pentru județ. Proiectele de infrastructură nu sunt doar investiții în confortul de zi cu zi, ci și în viitorul economic al regiunii**.” Cu sprijinul autorităților locale și al cetățenilor, acest proiect va transforma Băile Herculane, Topleț și Mehadia în adevărate centre de progres, unde tradiția și modernitatea se întâlnesc pentru a crea un viitor promițător. Nu doar că aceste lucrări vor revitaliza rețeaua de apă și canalizare, dar vor contribui și la protecția mediului înconjurător, printr-o gestionare mai eficientă a resurselor. Viitorul sună bine pentru județul Caraș-Severin, iar cu astfel de proiecte ambițioase în derulare, comunitatea locală poate privi cu încredere spre un viitor mai curat, mai modern și mai prosper. **Băile Herculane, Topleț și Mehadia sunt pe drumul cel bun, iar începutul este acum!**",
        "label": "Banat"
    },
    {
        "title": "Romania pe locul 1 la sporurile din sistemul bugetar!Peste 50 de sporuri si numaratoarea nu s-a terminat!",
        "text": "Violeta Alexandru rupe tacerea!Avem peste 50 de sporuri în sistemul bugetar, iar acestea, cu câteva excepţii, au apărut la fel ca pensiile speciale, arată fostul ministru al Muncii, Violeta Alexandru„Am terminat de centralizat informaţiile. 7 familii ocupaţionale de funcţii bugetare (învăţământ, sănătate şi asistenţă socială, cultură, diplomaţie, justiţie şi Curtea Constituţională, apărare, ordine publică şi securitate naţională, administraţie). Peste 50 de tipuri de sporuri (încă mai documentez) – de la spor pentru condiţii de stres/suprasolicitare neuropsihică, la spor pentru muncă în ture, spor pentru gestionarea informaţiilor clasificate sau pentru păstrarea confidenţialităţii. Şi vechimea în muncă aduce o majorare a salariului la nivelul posturilor cu aceleaşi cerinţe/responsabilităţi. Şi dacă eşti nominalizat în proiecte din fonduri europene, eşti avantajat – primeşti o majorare a salariului de până la 50%. Personalul bugetar beneficiază şi de indemnizaţie de hrană (347 lei/lună) şi, desigur, de vouchere de vacanţă. Este foarte bine că s-a început o evaluare completă pentru fundamentarea deciziilor”, a scris Violeta Alexandru, marţi, pe Facebook.\n\nMai mult, fostul Ministru al Muncii propune și stabilirea unor indicatori de performanță în administrație ca „abia apoi să se treacă la salarii, sporuri, venituri, în general”.\n\nAstăzi este invers: mai întâi banii (aici de urmărit cumulul de sporuri!) iar discuția despre performanță se amână veșnic. Rezistența este imensă. Nu cred că un om din sistemul privat își dorește o administrație populată de funcționari nepregătiți, ba dimpotrivă. Eu nu sunt pentru ca în administrație să se câștige cât mai puțin posibil. Avem, în schimb, experiențe zilnice când intrăm în contact cu un sistem public arogant, neperformant (nu toți angajații, desigur!) căruia îi tot cresc veniturile din taxele și impozitele și, până la urmă, din munca celor activând în mediul privat. Când descoperi câte privilegii au funcționarii/cei plătiți din bani publici (privilegii obținute, în mod intenționat, cu toată discreția/lipsa de transparență), fără să livreze performanță, fără să vezi o administrație având respect pentru contribuabil – atunci chiar deranjează!",
        "label": "Banat"
    },
    {
        "title": "BILANT COVID-19!5.837 cazuri noi de infectare cu COVID-19 în ultimele 24 de ore! Timis 207 persoane infectate cu COVID-19!Caras-Severin 37!",
        "text": "Comunica ,Grupul de Comunicare Strategică.”Până astăzi, 22 noiembrie, pe teritoriul României, au fost confirmate 418.645 cazuri de persoane infectate cu noul coronavirus (COVID – 19). 295.148 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 5.837 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”.\n\n”Până astăzi, 10.047 persoane diagnosticate cu infecţie cu SARS – CoV – 2 au decedat. În intervalul 21.11.2020 (10:00) – 22.11.2020 (10:00) au fost raportate 131 de decese (69 bărbaţi şi 62 femei), ale unor pacienţi infectaţi cu noul coronavirus, internaţi în spitalele Alba, Arad, Argeş, Bacău, Bihor, Bistriţa-Năsăud, Botoşani, Brăila, Braşov, Caraş-Severin, Constanţa, Covasna, Dâmboviţa, Dolj, Galaţi, Harghita, Ialomiţa, Iaşi, Maramureş, Mehedinţi, Mureş, Prahova, Sibiu, Sălaj, Suceava, Teleorman, Timiş, Vâlcea, Vaslui şi Vrancea”, au mai transmis autorităţile.\n\nDintre acestea, 2 decese au fost înregistrate la categoria de vârstă 40-49 de ani,10 decese la categoria de vârstă 50-59 de ani, 32 decese la categoria de vârstă 60-69 ani, 56 decese la categoria de vârstă 70-79 ani şi 31 decese la categoria de peste 80 de ani.\n\n125 dintre decesele înregistrate sunt ale unor pacienţi care au prezentat comorbidităţi, 4 pacienţi decedaţi nu au prezentat comorbidităţi, iar pentru 2 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 13.492. Dintre acestea, 1.174 sunt internate la ATI.\n\nPână la această dată, la nivel naţional, au fost prelucrate 3.898.743 teste. Dintre acestea, 20.790 au fost efectuate în ultimele 24 de ore, 13.258 în baza definiţiei de caz şi a protocolului medical şi 7.532 la cerere.\n\nPe teritoriul României, 47.525 de persoane confirmate cu infecţie cu noul coronavirus sunt în izolare la domiciliu, iar 12.587 de persoane se află în izolare instituţionalizată. De asemenea, 74.922 de persoane se află în carantină la domiciliu, iar în carantină instituţionalizată se află 15 persoane.\n\nÎn ultimele 24 de ore, au fost înregistrate 3.588 de apeluri la numărul unic de urgenţă 112.\n\nCa urmare a încălcării prevederilor Legii nr. 55/2020 privind unele măsuri pentru prevenirea şi combaterea efectelor pandemiei de COVID-19, poliţiştii şi jandarmii au aplicat, în ziua de 21 noiembrie a.c., 7.208 sancţiuni contravenţionale, în valoare de 1.175.680 de lei.\n\nDe asemenea, prin structurile abilitate ale Poliţiei, au fost constatate, ieri, 3 infracţiuni pentru zădărnicirea combaterii bolilor, faptă prevăzută şi pedepsită de art. 352 Cod Penal.",
        "label": "Banat"
    },
    {
        "title": "Accident pe DN6, lângă Timișoara",
        "text": "O autoutilitară și un autoturism s-au ciocnit, vineri, pe DN6, la intrare în Timișoara. O persoană a fost rănită și a fost transportată la spital.\n\n„Un bărbat în vârstă de 51 de ani a condus o autoutilitară N3 pe DN 6, dinspre Remetea Mare înspre Timișoara, iar la intersecția cu strada Aeroportului a intrat în coliziune cu un autoturism care circula regulamentar, condus de către un bărbat în vârstă de 35 de ani. În urma impactului conducătorul autoturismului a fost rănit fiind transportat la spital în vederea acordării de îngrijiri medicale. În cauză, a fost întocmit un dosar penal sub aspectul săvârșirii infracțiunii de vătămare corporală din culpă”, a transmis IPJ Timiș.",
        "label": "Banat"
    },
    {
        "title": "Condamnat doar pentru o minciuna, la opt luni de inchisoare cu suspendare!",
        "text": "Fostul cancelar austriac Sebastian Kurz, găsit vinovat de falsă mărturie . A fost condamnat la opt luni de închisoare cu suspendare! Decizia nu este definitivă.\n\n Fostul cancelar conservator austriac Sebastian Kurz a fost găsit vinovat de falsă mărturie, în urma unui proces în care a fost acuzat că a minţit în faţa unei comisii parlamentare în timp ce era încă în funcţie, relatează AFP şi Reuters, transmite Agerpres.\n\n „Sebastian Kurz este vinovat”, a declarat judecătorul la Viena, condamnându-l la opt luni de închisoare cu suspendare, la cererea procurorului care a iniţiat procedura.\n\n Fostul cancelar va face probabil apel, un proces care ar putea dura ani de zile, notează Politico. Între timp, este puțin probabilă o revenire politică pentru Kurz, care acum lucrează ca și consultant în sectorul privat.",
        "label": "Banat"
    },
    {
        "title": "CITU SAU ORBAN? ACEASTA E INTREBAREA!",
        "text": "Doua lovituri grele l-au bagat pe Ludovic Orban in corzi: Prima a venit de la Iohannis, care a dat semnalul public că e gata să-l desemneze premier pe Florin Cîțu, a doua de la decizia USRPLUS de a nu-l accepta pe Orban premier. De aici încolo, e aproape case closed pentru fostul premier. Președintele Klaus Iohannis a transmis azi că va accepta propunerea prezumtivei alianțe PNL-UDMR-USRPLUS, indiferent „că este Orban, că este Cîțu”.\n\n De aici, mesaj clar atît către Florin Cîțu și susținătorii săi să reziste pe poziții în fața presiunilor taberei Orban, cît și către USRPLUS să se mențină neabătut pe linia anti-Orban.Stam noi prost la capitolul paine, dar in privinta circului nu ne putem plange! Avem un meci intre „greii” PNL care ne tine cu sufletul la gura! Dumneavoastra pe cine pariati?",
        "label": "Banat"
    },
    {
        "title": "SPITALUL DIN RESITA ARE DE-ACUM UN RMN DE ULTIMA GENERATIE!!!",
        "text": "Un pas important către modernizarea sistemului medical din Caraș-Severin a fost făcut pe 18 martie 2024, odată cu prezentarea noului aparat RMN de ultimă generație în cadrul Spitalului Județean de Urgență Reșița. Într-un eveniment solemn, președintele Consiliului Județean Caraș-Severin, Romeo Dunca, alături de managerul Spitalului, Mircea Laza, au dezvăluit beneficiile aduse de această investiție majoră pentru comunitate.\n\nConform declarațiilor managerului Mircea Laza, prin intermediul unui parteneriat strategic cu o clinică privată, pacienții nu numai din Reșița, ci și din întreg județul, vor avea acces la investigații imagistice de o complexitate sporită. Mai mult decât atât, timpul necesar pentru aceste investigații va fi redus semnificativ, iar rezultatele vor fi disponibile într-un timp record de doar 15 minute, o viteză remarcabilă pentru intervențiile medicale de urgență.\n\nPreședintele Romeo Dunca a subliniat importanța acestei achiziții pentru locuitorii județului, mulți dintre aceștia fiind nevoiți să parcurgă distanțe considerabile până la Timișoara sau în alte centre medicale pentru a beneficia de astfel de investigații de înaltă calitate. Noul aparat de ultimă generație va aduce servicii medicale moderne și eficiente mai aproape de oamenii din Caraș-Severin, reprezentând un pas semnificativ în democratizarea accesului la sănătate.\n\nMai mult decât atât, parteneriatul cu clinica privată va aduce beneficii financiare semnificative pentru Spitalul Județean de Urgență Reșița. Economia lunară estimată la suma de 127.000 de lei va elibera resurse care pot fi realocate pentru îmbunătățirea altor servicii medicale sau infrastructură spitalicească. În plus, clinica privată va asigura mentenanța aparatului și plata personalului necesar pentru funcționarea acestuia, contribuind astfel la creșterea eficienței și sustenabilității sistemului medical local.\n\nSemnarea contractului cu Casa Județeană de Asigurări de Sănătate Caraș-Severin va facilita accesul pacienților la investigațiile RMN în baza biletului de trimitere, fie că acestea sunt efectuate pe secție sau în regim de ambulatoriu. Astfel, se deschide o nouă eră în furnizarea serviciilor medicale de înaltă calitate în Caraș-Severin, punându-se accent pe accesibilitate și eficiență în beneficiul tuturor locuitorilor județului.\n\nÎn concluzie, introducerea noului aparat RMN de ultimă generație la Spitalul Județean de Urgență Reșița marchează un pas semnificativ către modernizarea și îmbunătățirea sistemului medical din regiune. Prin parteneriate eficiente și gestionare inteligentă a resurselor, se creează premizele unei asistențe medicale de calitate și accesibile pentru toți cetățenii județului Caraș-Severin.",
        "label": "Banat"
    },
    {
        "title": "Drumul expres Aeroport Timișoara – A1: aprobare proiect!",
        "text": "Consilierii județeni din Timiș au aprobat proiectul care vizează realizarea drumului expres de legătură între Aeroportul Timișoara și autostrada A1.\n\nCJ Timiș a semnat încă din luna martie a anului trecut un protocol cu Ministerul Transporturilor pentru realizarea drumului de conectivitate A1 – Timișoara – Aeroport Traian Vuia.\n\n„Am aprobat o nouă descărcare de pe autostrada A1 până în centură, în sensul giratoriu de la aeroport. E acel drum expres la două benzi, care ocolește localitatea Remetea Mare, pentru că prin Remetea Mare durează foarte mult din sensul giratoriu de la Izvin până ajungem în Timișoara.”, a declarat Alfred Simonis, președintele CJ Timiș.\n\nȘoseaua, cu profil de drum expres, va avea câte două benzi pe sens și aproximativ 7 kilometri. Valoarea investiției se ridică la 22 milioane de euro. De asigurarea finanțării se va ocupa CNAIR, iar CJT va derula procedurile de achiziție pentru contractarea serviciilor de elaborare a SF-ului, respectiv proiectare și lucrări de execuție.",
        "label": "Banat"
    },
    {
        "title": "Primarul Torma trece la fapte",
        "text": "Consiliul local al orașului din Clisura Dunării a aprobat în unanimitate proiectele de pe ordinea de zi a ședinței extraordinare de săptămâna aceasta.\n\n \n\n Inițiatorul tuturor proiectelor a fost primarul Adrian Torma. Printre problemele stringente la care toți consilierii locali au votat „pentru” se numără:\n\n– Infrastructura școlară: s-a votat alocarea unei sume de bani din bugetul local pentru repararea acoperișului corpului A al Liceului Tehnologic „Clisura Dunării”;\n\n – Infrastructura cultural-artistică și sportivă: alocarea unor sume de bani pentru sprijinirea desfășurării evenimentelor: „Zilele Culturii la Moldova Nouă” ediția a 48-a, „Cupa de toamnă” la tenis de câmp programată în acest sfârșit de săptămână, „Balul Bobocilor”, „Târgul de toamnă” programat weekend-ul viitor pe faleza Dunării;\n\n– modificări aduse regulamentului de organizare și funcționare a bazelor sportive din oraș vizând reducerea tarifelor pentru practicarea sporturilor după cum urmează: taxa la sala de sport a fost redusă de la 145/oră la 87 lei/ora pentru fotbal iar pentru sporturile individuale taxa va fi de 29 lei/oră; de asemenea, pentru ca sportivii să poată beneficia de condiții decente în cadrul bazelor sportive, viceprimarul Constantin Schinteie coordonează deja activitatea care vizează îmbunătățirea interioarelor, vestiarelor și băilor;\n\n– utilități publice: întrucât Serviciul de Iluminat Public cuprinde iluminatul stradal rutier și pietonal, iluminatul arhitectural, ornamental şi festiv, și pentru că se aproprie sărbătorile de iarnă, a fost identificată suma necesară pentru instalațiile și figurinele luminoase care vor fi amplasate pe străzi și în parcuri;\n\n – taxe și impozite locale: s-a votat anularea penalităților pentru neplata datoriilor acumulate, termenul prevăzut pentru a beneficia de această facilitate este 25 noiembrie.\n\nAdrian Torma apreciază mobilizarea aleșilor locali pentru soluționarea problemelor orașului, subliniind că aceasta este atitudinea corectă față de cetățenii. Asta deoarece oamenii și-au pus încrederea într-un viitor mai bun și mai prosper. Majoritatea proiectelor de pe ordinea de zi vin după vizitele în teren pe care primarul le-a efectuat în timpul scurt de la preluarea mandatului. Atunci promitea că va lua măsuri imediate referitoare la acoperișul liceului din oraș, la regulamentul bazei sportive și la iluminatul public. Alături de aleșii locali, a trecut la fapte.\n\n Citește și: Adrian Torma caută soluții la firul ierbii",
        "label": "Banat"
    },
    {
        "title": "Duminică începe MAREA VACCINARE !Personalul medical din cele 10 spitale de boli infecțioase din țară au prioritate!",
        "text": "Primele 10.000 de doze de vaccin anti-COVID au ajuns în România vineri, pe cale terestră, prin Vama Nădlac 2 şi vor ajunge sâmbătă la centrul principal de stocare – Institutul „Cantacuzino” din Bucureşti informează Grupul de Comunicare Strategică.\n\nVaccinarea începe duminică în toate cele 10 spitale de boli infecţioase aflate în prima linie în luptă împotriva COVID-19.\n\nÎn primă instanță va fi vaccinat personalul medical, urmând ca la anul să fie vaccinate persoanele din grupele de risc, iar, apoi, populația generală. Vaccinarea, care va fi voluntară și gratuită, se va face pe bază de programare. A doua tranșă de vaccin, 150.000 de doze, ar putea ajunge la începutul săptămânii viitoare, iar în luna ianuarie sunt așteptate săptămânal câte 150.000 de doze.\n\nAcestea sunt:\n\n * Institutul Naţional de Boli Infecţioase „Matei Balş” Bucureşti\n\n * Spitalul Clinic de Boli Infecţioase din Braşov\n\n * Spitalul Clinic de Boli Infecţioase „Dr. Victor Babeş” Bucureşti, inclusiv secţia externă modulară Pipera\n\n * Spitalul Clinic de Boli Infecţioase Cluj-Napoca\n\n * Spitalul Clinic de Boli Infecţioase Constanţa\n\n * Spitalul Clinic de Boli Infecţioase şi Pneumoftiziologie „Victor Babeş” Craiova\n\n * Spitalul Clinic de Boli Infecţioase Iaşi\n\n * Spitalul de Pneumoftiziologie „Dr. Nicolae Ruşdea” Baia Mare\n\n * Spitalul Judeţean de Urgenţă „Sfântul Ioan cel Nou” din Suceava\n\n * Spitalul Clinic de Boli Infecţioase şi Pneumoftiziologie „Dr. Victor Babeş” Timişoara, inclusiv secţia exterioară a acestui spital – secţia clinică de recuperare cardiovasculară din cadrul Institutului de Boli Cardiovasculare Timişoara.\n\n„Asistăm la un moment istoric, care arată că lumea a găsit o soluție și pe care începem să o aplicăm. Toate țările UE împreună au reușit să nu dezamăgească cetățenii UE”, a spus Raed Arafat, la Vama Nădlac 2. „Așa cum aici a intrat un camion cu vaccin, așa a intrat în toate țările UE. A fost un efort imens, la care a participat inclusiv România”, a completat șeful DSU. „Pentru noi este o speranță, este lumina de la capătul tunelului. Asta nu înseamnă că problema s-a rezolvat, că uităm de măsurile care sunt obligatorii – distanțare, masca, spălat pe mâini – este abia un început. De azi vom lucra pe două fronturi: de limitare a răspândirii SARS-CoV-2 și de vaccinare”, a afirmat secretarul de stat. „Începerea vaccinării nu înseamnă că problema s-a rezolvat, începerea vaccinării nu înseamnă că ne relaxăm, începerea vaccinării nu înseamnă că scoatem masca”, precizeaza Raed Arafat.",
        "label": "Banat"
    },
    {
        "title": "ASTIA SUNT OAMENII, CU ASTIA DEFILAM! AZI:PNL CARAS-SEVERIN-DUMITRU RUJAN!",
        "text": "Dumitru Rujan este un tânăr antreprenor și politician cărășean care, la 37 de ani, și-a consolidat o carieră promițătoare în politica locală și națională, asumându-și rolul de voce a tinerilor în Caraș-Severin. Începând cu anul 2013, când s-a implicat activ în viața politică, a ocupat funcția de consilier județean între 2016 și 2020, iar din 2020 este deputat în Parlamentul României. Un aspect remarcabil al lui Rujan este deviza inspirată din Platon: „Una din pedepsele pentru refuzul de a participa la viața politică este aceea că vei ajunge condus de inferiorii tăi.” Aceasta subliniază viziunea sa privind responsabilitatea individuală de a se implica în procesul decizional pentru a promova interesele comunității. În parcursul său, Dumitru Rujan a arătat un interes particular pentru tineri și educația acestora, organizând în 2023, alături de senatorul Ion Marcel Vela, o vizită la Palatul Parlamentului pentru un grup de elevi de la Colegiul Național „Traian Doda” din Caransebeș. Această inițiativă a avut scopul de a le oferi copiilor o înțelegere timpurie a procesului democratic, Rujan exprimându-și dorința ca generațiile viitoare să se implice activ în dezvoltarea țării. Activitatea sa parlamentară cuprinde o gamă variată de inițiative legislative în domenii precum protecția socială, sănătate, educație și siguranță națională. De exemplu, Rujan a inițiat o lege prin care persoanele cu handicap beneficiază anual de tichete valorice pentru terapie de recuperare, iar prin amendamente a asigurat protecție suplimentară pentru pensionarii din județul Caraș-Severin. Totodată, a contribuit la îmbunătățirea infrastructurii spitalicești și la extinderea programului „Masă sănătoasă” pentru elevi. Pe lângă aspectele sociale și educaționale, Rujan a avut inițiative în domeniul agriculturii și mediului de afaceri. De exemplu, a susținut o schemă de ajutor de stat pentru producătorii agricoli locali și a avut discuții cu investitori străini pentru dezvoltarea județului, promovând totodată programe naționale, precum „Schi în România”, de interes pentru zonele montane din Caraș-Severin. În materie de securitate, Rujan a co-inițiat legea „2 mai”, care prevede sancțiuni mai severe pentru traficanții de droguri, arătând o preocupare constantă pentru siguranța cetățenilor. De asemenea, în calitate de secretar al Comisiei pentru apărare și siguranță națională, a susținut legislații pentru consolidarea forțelor de apărare ale țării. Raportul său de activitate, prezentat publicului, ilustrează un demers orientat către transparență și responsabilitate, având ca scop informarea cetățenilor și evaluarea progreselor. În încheierea raportului, Rujan și-a reafirmat angajamentul față de comunitate, declarând că crede în „România sigură și prosperă” și în colaborarea dintre generațiile tinere și cele experimentate. Per ansamblu, Dumitru Rujan rămâne un reprezentant al tinerei generații în politica românească, punând accent pe dialogul deschis cu cetățenii și susținerea dezvoltării durabile a județului Caraș-Severin.",
        "label": "Banat"
    },
    {
        "title": "Restricții de viteză pe autostrada A1",
        "text": "Pentru a se putea aplica marcaje rutiere pe autostrada A1, în perioada următoare se impun restricții de viteză.\n\nDirecția Regională de Drumuri și Poduri Timișoara vine cu un anunț important pentru șoferi! În perioada următoare, pe autostrada A1, pe ambele sensuri de mers, între nodul rutier Giarmata și Arad (km 503 – km 545) se desfășoară lucrări de aplicare a marcajelor rutiere și se circulă cu restricții de viteză.\n\n„Recomandăm șoferilor atenţie în efectuarea manevrelor, schimbarea benzii doar după semnalizarea intenţiei, rularea cu viteza adaptată condiţiilor de trafic şi păstrarea unei distanţe de siguranţă între vehicule”, a informat instituția.",
        "label": "Banat"
    },
    {
        "title": "Cine va castiga primaria la Moldova Noua?Torma ,Chisalita sau Baleanu?",
        "text": "Ce partide intră în lupta politică pentru ocuparea fotoliului de primar şi consilier local?\n\nLa Moldova Nouă lucrurile s-au limpezit. Doar trei partide vor avea candidaţi la funcţia de primar: PSD Adrian Torma, Ion Chisăliţă PNL şi Eugen Băleanu Partidul Verde.\n\nCare sunt susţinătorii celor trei candidaţi? PSD, PRO România şi PMP susţin pe Adrian Torma, pe Toni Novăcescu l-a combinat rapid Torma şi gata cu candidatura. Ion Chisăliţă susţinut până în acest moment de PNL şi USR. Pe surse Uniunea Sârbilor prin Adrian Moiseş s-a îndepărtat de Torma şi ar fi dispus la o susţinere pentru Ion Chisăliţă,sau doar mimeaza ,,un fault,,la Torma?\n\nMoişes Adrian are şi el probleme locale cu comunitatea sârbă. Timp de 4 ani voturile din consiliul ale Uniunii Sârbilor s-au dat tot contra sârbilor şi intereselor locale, Iagodare dată oricui ,mai puţin sârbilor, terenurile de la desecare la fel. Sârbii din Moldova Veche se uită deja urât la Moiseş şi o susţinere acum a unuia sau altui candidat îl va afecta, dacă avea curaj să candideze era mai bine pentru el şi Uniune.\n\nEugen Băleanu, susţinut doar de Partidul Verde. Tentativele de formare a unei alianţe cu liberalii au eşuat, discuţii au fost şi cu Uniunea Sârbilor dar fără nici un rezultat.\n\nBăleanu pleacă în aceste alegeri cu un uşor dezavantaj. După ,,ţeapa dată de Chisăliţă” are de recuperat electoratul pe care l-a trimis cu bună ştiinţă în braţele lui Chisăliţă. Dacă va recupera în cele 45 de zile procentele pierdute de dragul unei alianţe cu liberalii are şanse reale să poată câştiga fotoliul de primar pe următoarele considerente: este singurul om politic local de dreapta, restul sau plimbat când la PNL când la PSD. Nici ei nu mai ştiu ce sunt, coraborat cu un procent mic de prezenţă la vot, să presupunem circa 3500/4000 de voturi prezenta combinată şi cu nemultumiţi din PNL şi PSD care vor vota orice candidat în afară lui Ion Chisăliţă şi Adrian Torma, Băleanu chiar are şanse mai ales că Toni Novăcescu îl încurca daca ar fi candidat în aceste alegeri direct Băleanu, în lipsa altui candidat ca alternativă la cei doi. Băleanu rămâne singura opţiune pentru cei nehotărâţi care conform sondajelor este între 16- 20% pe Moldova Nouă! Procent foarte mare şi rămâne de văzut cine va fi mai convingător în Campania Electorală şi cine va recupera cel mai mult din aceste procente.\n\nBătălie pentru câştigarea localelor la Moldova Nouă va fi foarte interesantă şi crancena, şi de urmărit cu atenţie pe cine va sprijini Lupu Matei care are un electorat personal important şi dacă acest electorat se va lăsa dirijat acolo unde ar dori Lupu.Sau poate de data asta sta in banca lui…",
        "label": "Banat"
    },
    {
        "title": "PREZENT IN CARAS-SEVERIN, ORBAN IL COMPARA PE CITU CU BASESCU!",
        "text": "Sosit in Caras-Severin pentru a-si prezenta motiunea, Orban a deplans mai intai marginalizarea unui liberal de valoare, Marcel Vela, om care pe timpul mandatului de la Interne era silit de multe ori sa doarma noapytea in sediul ministerului, dupa care a trecut la un atac direct impotriva lui Citu: „În primele șase luni ale anului PNL a fost constant în jur de 27%. După data de 1 iunie, când premierul s-a hotărât să candideze la președinția partidului, pur și simplu a început o nebunie. La ora actuală suntem într-o situație dificilă, există o nemulțumire profundă, în special față de persoana premierului – un grad de respingere uriaș de aproape 64%. E comparabil cu gradul de respingere pe care îl avea Băsescu după ce a anunțat tăierea pensiilor și salariilor. Este, pur și simpu, un val împotriva noastră”„Dacă deschideți contul de Facebook și postați ceva sau vă uitați pe comentariile, în special ale echipei câștigătoare…. Numai că vă previn să luați calmante să nu vă îmbolnăviți. Suntem într-o situație foarte dificilă care a culminat cu o criză provocată de decizii luate fără consultarea partidului și președintelui PNL. (…) Astăzi, din păcate, am început să ne facem de râs, pentru că o parte dintre colegii mei, fără acordul meu, ca să-l țină în viață pe Cîțu, au făcut înțelegere cu PSD și blochează moțiunea de cenzură, încălcând grav Constituția”, le-a mai spus Orban liberalilor prezenți.",
        "label": "Banat"
    },
    {
        "title": "ROMEO DUNCA- DANSURILE LASCIVE ALE SOTIEI II PUN CARIERA POLITICA IN PERICOL?",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Paradă modestă, la Timișoara, de 1 Decembrie. Prefectul îi îndeamnă pe oameni să meargă la vot",
        "text": "Organizarea alegerilor parlamentare în 1 Decembrie modifică, la Timișoara, programul dedicat manifestărilor de Ziua Națională a României.\n\nPrefectul de Timiș a anunțat, vineri, că efectivele implicate în defilarea de 1 Decembrie vor fi mai restrânse, cadrele Ministerului de Interne fiind responsabile de paza secțiilor de votare și a buletinelor de vot.\n\nAutoritățile vor depune coroane la Cimitirul Eroilor, de la ora 9, iar în fața catedralei va avea loc o ceremonie militar-religioasă.\n\n„Având în vedere implicarea a sute de cadre ale Ministerului de Interne în paza secțiilor de votare și a buletinelor de vot, și efectivele din cadrul defilării vor fi mai reduse. Asta nu înseamnă că bucuria sărbătorii nu va fi aceeași.”, a spus Mihai Ritivoiu, prefectul județului Timiș.\n\nRitivoiu îi îndeamnă pe oameni să meargă la vot: „Completăm programul în perioada următoare cu o serie de exerciții demonstrative ale trupelor și de manifestări culturale. Iar dragostea de țară ne-o putem manifesta cel mai simplu și eficient participând într-un număr cât mai mare la vot și consolidând astfel tânăra noastră democrație.”",
        "label": "Banat"
    },
    {
        "title": "Express de Banat: 13 ani de știri la mare viteză!",
        "text": "Născut în perioada în care societatea românească era avidă după adevăr și provocare, Express de Banat a pornit acum exact 13 ani pe drumul neobosit spre incendiar și succes.\n\nA plecat la 15 noiembrie 2011, din stația numită Reșița, cu un bagaj mic, așa ca al omului timid, neîncrezător, care pășește din confortul propriului cămin spre acel drum necunoscut și plin de obstacole. Cu două laptopuri second hand, într-un spațiu îngust și rece, dar cu o sete nebună după adevăr, Oana Bejenariu și Dani Stanciu au avut o viziune clară: new media, parteneriate de succes și poziționarea în topul celor mai buni.\n\nDoar câțiva ani au fost parteneri de drum, dar suficienți pentru ca trenul Express de Banat să prindă mare viteză, pe o cale sigură și corectă. Viața a venit cu o nouă provocare pentru Oana, departe de meleagurile noastre și de profesia pe care exemplar a practicat-o. N-a coborât niciodată din Expressul de Banat, însă comanda ziarului a rămas doar în mâinile lui Dani. A mizat în continuare pe imparțialitate, profesionism și interes public, punctele forte ale ADN-ului unei prese independente autentice, pe care le aplică necondiționat în politica editorială.\n\nNu a fost ușor, pentru că tot ce este frumos se clădește cu trudă, cu pasiune și cu sacrificiu, iar Dani este omul pentru care zilele au devenit nopți, iar nopțile zile. Corect din fire, dar greu de suportat de multe ori, a impus coduri de valori tuturor celor care au făcut și fac parte din echipa cotidianului online Express de Banat.\n\nPentru că a știut ce vrea și pentru că județul Caraș-Severin i-a rămas cumva „mic”, o nouă rută a apărut pentru Express de Banat, nume nu întâmplător ales. Știrile nu au mai circulat doar în Caraș-Severin, Expressul adăugând, din 2018, o nouă stație: județul Timiș.\n\nCu o echipă completă și numeroasă, ziarul a devenit regional, pretențiile au crescut, iar rezultatele au fost pe măsura așteptărilor. Zeci de mii de știri, interviuri, live-uri și anchete, toate au completat tabloul zugrăvit în culorile corectitudinii și responsabilității de a informa cititorii, în mod imparțial, primind în general aprecieri și rareori critici.\n\nCa publicație implicată și activă, Express de Banat a urmărit să promoveze și să sprijine toate inițiativele antreprenoriale, de cultură și educație, chiar și cele din domeniul politic și administrativ, din ambele județe și nu numai, depășind de multe ori și hotarele țării. Și asta pentru că, prin propria experiență, știm că poți rămâne pe piață ca un partener apreciat, doar prin eficiență și profesionalism.\n\nPovestea Express de Banat continuă. Oameni vechi, oameni noi, tot noi, aceiași care vă „servim ” în fiecare zi, cu rapiditatea gândului, cele mai proaspete informații, noi cei care avem grijă ca adevărul să iasă mereu la suprafață și voi să știți tot ce contează. Știrile circulă mai repede! Acum, în Banat, în Caraș-Severin și Timiș! Dar deja cunoaștem și următoarele opriri ale Expressului. Mai întâi, Arad. Mehedinți și Hunedoara! Dar la ce viteză a prins… mâine, poimâine, de ce nu, la Oradea!",
        "label": "Banat"
    },
    {
        "title": ",,Buldozerul,, Popa și valul liberal au măturat aproape totul în Reșița!",
        "text": "Dispariția de pe scena politică a mai multor partide politice este unul dintre cele mai importante rezultate ale acestor alegeri locale. I.Popa PNL a făcut curățenie în consiliul local cu un rezultat zdrobitor de 74,41%, urmat de Narcis Chisăliţă PRO CS cu numai 12,48%. Restul nici nu mai contează..Este pentru prima dată în istoria post decembristă când în consiliul local al Municipiului Reșița cetățenii sunt reprezentați doar de două partide. Gluma cu politica locală s-a încheiat la Reșița. Pe termen lung, combinațiile politice făcute până acum de dragul de a încurca un alt lider politic sau de a-l ajuta pe altul plus traseismul politic i-a costat pe toți politicienii locali. Partenerii liberalilor în mandatul 2016/2020, Verzii, au ,,luat-o pe cocoașă,, cel mai rău.. din 3 consilieri acum nu mai au nici unul. Mereu în umbra liberalilor și fără inițiativă astăzi,, plătesc,, incompetența politică obținând un procent de 3,67%. Mai mult, într-un timp foarte scurt, PER-ul chiar dacă nu a intrat în consiliu, obține 4,53%, un rezultat foarte bun. De văzut dacă vor rămâne prezenți pe scena politică locală sau ,,se dau la fund,, până în 2024 și cu o lună înainte de alegeri intră iarăși în politică…Cetățenii au votat Popa dar au și penalizat partidele fără vână în consiliul local și care urmărea mai mult propriile interese și mai puțin agenda cetățeanului.\n\nÎntr-un cuvânt, prea multe partide de stânga, de dreapta și ecologiste sau de centru stânga….Până ieri politica a fost o afacere pentru liderii locali din Reșița, de astăzi trec în uitare.",
        "label": "Banat"
    },
    {
        "title": "Atenţie, presa manipulează",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Romeo Dunca, mai castiga o lupta in interiorul PNL-ului!Marius Isac nominalizat pentru functia de vicepresedinte al CJ!",
        "text": "Ieri , 27.01.2021, fostul primar al Caransebeșului, Marius Isac, a fost votat ca propunere pentru funcția de vicepreședinte al Consiliului Județean. Hotărârea a fost luată în Biroul Permanent Județean al Partidului Național Liberal Caraș-Severin.\n\nMarius Isac, omul pe care președintele Consiliului Județean Caraș-Severin l-a vrut mâna lui dreaptă încă din campania electorală pentru locale, a fost nominalizat în această seară în diametrul lui Daniel Surdu, trezorierul pardiului, susținut de Marcel Vela.\n\nPropunerea domnului Isac a fost una pe cât de discutată, pe atât de motivată. Se pare că, în afara calităților lui, prezența sa permanentă în ultimele 4 luni, zi de zi, alături de Romeo Dunca, a fost un factor important. “Când te obișnuiești cu prezența unui om, nu sesizezi întotdeauna efortul altora de a munci pentru succesul întregii echipe” – a declarat domnul Dunca.\n\nAstfel, tot potrivit declarațiilor venite din partea domnului Dunca, Marcel Vela, a dat dovadă de verticalitate în acest caz, prin respectarea unei așa-zise promisiuni de a ține cont de opțiunea președintelui.\n\nPentru susținerea și formarea unei echipe cât mai unite, care să aducă normalitatea în Carș-Severin, dar și pentru eliminarea oricăror posibile divergențe, domnul Daniel Surdu a renunțat la canditatură.\n\nTotodată, prin această cale, domnul Romeo Dunca a ținut să adauge următoarele: “Doresc să le mulțumesc tuturor membrilor Biroului Județean, care au făcut un efort susținut în a mă sprijini și fără de care nu am fi câștigat alegerile locale. În urma exemplului de azi, prin care propunerea mea, a fost cu majoritate susținută, mă văd obligat din nou, să nu greșesc prin măsurile pe care le voi lua din dorința de a schimba în bine viața oamenilor din județ.”",
        "label": "Banat"
    },
    {
        "title": "România în stare de urgență! Salvarea premierului Cîțu?",
        "text": "Premierul Florin Cîţu a declarat că, în acest moment, nu s-a discutat despre varianta instituirii stării de urgenţă în România\n\n„În acest moment nu s-a discutat aşa ceva. Păi, vă daţi seama că sunt oameni care sunt vaccinaţi şi sunt deja aproape 6 milioane de persoane care sunt vaccinate, pare bizar pentru aceste persoane să fie într-o stare de urgenţă, când sunt foarte multe persoane care nu au dorit să se vaccineze şi atunci nu poţi să îi pedepseşti pe unii pentru că unii chiar nu au dorit să se vaccineze. Adică nu putem să spunem că nu am avut vaccin. Am avut vaccin în România, avem vaccin, am fost prima ţară din Uniunea Europeană care a avut… a permis vaccinarea cu buletinul oriunde în România”, a subliniat Florin Cîţu.\n\n Întrebat dacă, aşa cum este situaţia, sistemul sanitar este aproape de colaps şi dacă acesta poate gestiona atâtea cazuri de COVID, el a răspuns: „Nu, nu, avem resurse… Este, bineînţeles, o presiune pe sistemul sanitar şi de aceea trebuie să ne vaccinăm”.\n\n „Problema este că dacă ne-am vaccina sau problema noastră este sistemul sanitar care are acum o presiune pe el. Deci aici este problema noastră, dar dacă lumea s-ar vaccina, ar reduce presiunea pe sistemul sanitar”, a susţinut premierul.",
        "label": "Banat"
    },
    {
        "title": "Grădinariul prinde culoare! Color the Village reinventează localitatea din Valea Carașului!",
        "text": "Extraordinarii voluntari implicați în proiectul prin care sunt readuse la viață satele vechi ale Banatului și-au fixat o nouă destinație: comuna cărășeană Grădinari!\n\nGrădinariul primește o nouă șansă după cea din 9 iunie, când Ioan Goje l-a trimis acasă pe Ovidiu Firca după încă un mandat foarte șters de primar al acestuia. De data aceasta, e vorba despre a șaptea ediție Color de Village.\n\n„Suntem foarte entuziasmați să anunțăm că, între 5-7 iunie 2025, ne suflecăm mânecile și dăm o mână de ajutor localității Grădinari! Vrem să dăm un impuls acestei localități cu vechime, cu un patrimoniu bogat, care reprezintă poarte de intrare în Valea Carașului. Vrem să ajutăm localitatea să fie mai mult decât un punct de tranzit, ci și o oprire obligatorie pentru turiștii care vizitează zona. De pe dealurile sale, se deschide o belvedere extraordinară către toată Valea Carașului, potențialul ei turistic fiind neexploatat.”, au anunțat reprezentanții Asociației Acasă în Banat.\n\nEchipa Acasă în Banat, alături de partenerii de la Doomstriker LEMC Banat, Primăria Grădinari, Liceul Teoretic “General Dragalina” Oravița și gazdele lor locale, Cosmin Ciorman și Ioan Goje, a luat la pas toate străzile din sat, a fotografiat toate casele, a discutat cu oamenii și a luat pulsul localității.\n\n„Ne asumăm o nouă provocare dar avem o echipă puternică și suntem convinși că la Color the Village 2025 vom face o treabă excelentă!”, au mai transmis voluntarii care readuc la viață locurile autentice din Banat.",
        "label": "Banat"
    },
    {
        "title": "LAUDA-MA GURA…PENELISTII CARASENI SPUN CA O SA PLOUA CU PROSPERITATE( DACA-I VOTAM, DESIGUR)",
        "text": "Sâmbătă, 9 noiembrie 2024, la sediul PNL Caraș-Severin din Reșița, Partidul Național Liberal a dezvăluit publicului viziunea sa pentru următorii patru ani, într-o conferință de presă susținută de Daniel George Surdu, secretar de stat în Ministerul Cercetării, Inovării și Digitalizării, Alin Muntean, secretar de stat în cadrul cabinetului vicepremierului Cătălin Predoiu, și Cristian Gâfu, subprefect. Programul de guvernare 2025-2028 al PNL propune reforme și investiții ample, ce vizează consolidarea unei Românii prospere, moderne și sigure. Un pilon esențial al programului de guvernare PNL este menținerea cotei unice de impozitare la 10%, ca semnal de stabilitate și predictibilitate pentru investitori. Reprezentanții PNL au subliniat că păstrarea acestei cote unice, alături de plafonarea impozitului pentru microîntreprinderi la 500.000 de euro, reprezintă o măsură menită să stimuleze mediul de afaceri și să consolideze încrederea antreprenorilor. Totodată, liberalii propun facilități pentru angajați, precum distribuirea dividendelor sub formă de acțiuni, cu scopul de a atrage și motiva resursa umană. În plus, programul include reforme pentru consolidarea sistemului de pensii prin creșterea contribuțiilor la Pilonul 2 și dezvoltarea Pilonului 3 și a Pilonului 4, vizând astfel siguranța financiară pe termen lung a cetățenilor. PNL și-a propus și un plan ambițios de investiții publice, alocând peste 7% din PIB pentru proiecte de infrastructură, vizând direct impulsionarea creșterii economice și ridicarea standardului de viață al românilor. În ceea ce privește infrastructura, PNL a anunțat intenția de a construi 1.200 km de autostrăzi și drumuri expres până în 2028, cu scopul de a fluidiza transportul și de a conecta mai bine regiunile României. De asemenea, planul include modernizarea porturilor de pe Dunăre, transformându-le într-un coridor verde pentru transportul fluvial. Acest proiect va susține atât economia, cât și mediul, prin reducerea emisiilor de carbon și promovarea unui transport sustenabil. PNL intenționează să dezvolte și un sistem de tren metropolitan în marile aglomerări urbane, o măsură care ar putea reduce aglomerația și ar crește calitatea transportului public în orașele mari ale țării. Liberalii promit reforme semnificative și în domeniul educației și sănătății. Printre măsurile anunțate se numără creșterea salariilor cadrelor didactice, în paralel cu o investiție masivă în tehnologia educațională. Scopul acestor reforme este de a alinia sistemul educațional la standardele pieței muncii și de a pregăti generațiile tinere pentru viitor. În sectorul sănătății, PNL și-a propus să finalizeze modernizarea a 50 de spitale și să crească alocările pentru medicina primară, pentru a asigura accesul tuturor cetățenilor la servicii medicale de calitate. Pentru a reduce birocrația și a spori eficiența serviciilor publice, PNL va pune accent pe digitalizarea proceselor administrative. Aceasta include simplificarea procedurilor de obținere a autorizațiilor și facilitarea accesului cetățenilor la informații și servicii publice. Guvernul PNL consideră că această tranziție către o administrație digitalizată va aduce mai multă transparență și va reduce birocrația. În plan extern, Partidul Național Liberal se angajează să consolideze poziția României în Uniunea Europeană și în NATO. PNL va susține parteneriatele strategice cu Statele Unite și va sprijini integrarea europeană a țărilor vecine, precum Ucraina și Moldova, cu obiectivul de a întări stabilitatea și securitatea regională. Pentru a răspunde provocărilor schimbărilor climatice, programul PNL include inițiative de protecție a mediului, cum ar fi reîmpădurirea și gestionarea durabilă a resurselor naturale. Aceste măsuri vor contribui la reducerea emisiilor de carbon și la protejarea biodiversității, astfel încât România să își îndeplinească angajamentele internaționale în domeniul protecției mediului. Programul de guvernare al PNL pentru perioada 2025-2028 se conturează ca un plan cuprinzător, axat pe securitate, prosperitate și modernizare. Conferința de presă de la sediul PNL Caraș-Severin a marcat un angajament ferm de a transforma România într-o țară mai sigură și mai prosperă, bazată pe stabilitate fiscală, dezvoltare economică și respect față de mediu.Mai rămâne să-i și credem!",
        "label": "Banat"
    },
    {
        "title": "Femeie, rănită într-un accident pe autostrada Lugoj – Timișoara",
        "text": "O femeie a ajuns, joi, la spital, după ce mașina în care călătorea a fost implicată într-un accident pe autostrada A1, între Lugoj – Timișoara.\n\nPotrvit polițiștilor, în accident au fost implicate două mașini, din care una de transport persoane.\n\n„Un bărbat în vârstă de 38 de ani a condus un autoturism pentru transport persoane pe Calea 1 (sensul Lugoj – Timișoara), la km 491, iar la un moment dat a intrat în coliziune față-spate cu un alt autoturism. În urma evenimentului a rezultat rănirea unei femei în vârstă de 44 de ani, pasageră în autoturismul condus de bărbatul de 38 de ani. Aceasta a fost transportată la spital în vederea acordării îngrijirilor medicale de specialitate. În cauză, a fost întocmit dosar penal sub aspectul săvârșirii infracțiunii de vătămare corporală din culpă”, transmite IPJ Timiș.",
        "label": "Banat"
    },
    {
        "title": "Dacă nu ajunge senator, Cosmin Tabără ar vrea să continue ca viceprimar al Timișoarei",
        "text": "Cosmin Tabără a recunoscut, la final de mandat ca viceprimar al Timișoarei, că i-ar plăcea să aibă această funcție și în următorii patru ani, dacă nu ajunge senator.\n\nÎn cadrul conferinței de presă organizată la final de mandat ca viceprimar al Timișoarei, Cosmin Tabără a recunoscut că i-ar plăcea să continue în această poziție, dacă nu va ajunge în Parlamentul României. Mai mult, Tabără speră că va primi noi atribuții, printre care aceea de a se ocupa de spațiile verzi din Timișoara.\n\n„Vedem, partidele vor negocia și ceea ce se consideră util se va face pentru Timișoara (n.r. privind desemnarea în funcția de viceprimar). Eu nu neg că aș prefera să continui ca și viceprimar, pentru că există anumite proiecte pe care aș vrea să le duc la bun-sfârșit. Există acestea care sunt începute, dar aș vrea să merg mai departe și cu cele care sunt doar în fază de studii de fezabilitate. Aș vrea să merg mai departe nu doar pentru ceea ce înseamnă sport, ci și pe alte domenii unde cred că pot să fac față și să-mi aduc aportul pentru Timișoara. Mi-ar place foarte mult să am spațiile verzi. Visez la gazonul englezesc în Timișoara. Nu concep ca un oraș ca Timișoara să nu aibă sistemul de irigație suficient de bine pus la punct încât vara să nu facă față. Nu mi-a plăcut să văd orașul pârjolit, cât timp trece apa Begăi prin mijlocul orașului”, a afirmat Cosmin Tabără.\n\nTotuși, viceprimarul Timișoarei este convins că PNL Timiș va reuși să obțină suficiente voturi astfel încât să aibă doi senatori.\n\n„Sunt convins că vom obține voturi suficiente cât să intrăm doi în Senat. Cele trei partide, din punctul meu de vedere, PSD, USR și PNL vor obține sigur un loc, iar al patrulea va merge la unul dintre aceste partide. Sunt convins că va merge la PNL. În 2020 a mers la PSD, care a avut 18%. Eu cred că AUR este irelevant, pentru că este un partid al demagogiei și al vânzătorilor de iluzii, fără niciun program politic, fără niciun lucru concret, fără nimic care să prezinte garanții pentru români. Sigur, este un partid anti-sistem, un partid care critică, care mereu găsește ceea ce nu au făcut alții, dar lucrurile astea nu pot garanta pentru cetățeni, cu siguranță, condiții economice mai bune, nu pot garanta că societatea poate evolua”, a declarat Cosmin Tabără.",
        "label": "Banat"
    },
    {
        "title": "Carasanul",
        "text": "„Amenințări de la cel mai înalt nivel?!” Sau cum să faci campanie cu imaginația la cote maxime",
        "label": "Banat"
    },
    {
        "title": "MOLDOVA NOUA.PLEACA-AI NOSTRI, VIN AI NOSTRI! IOAN CHISALITA RELOADED",
        "text": "Ioan Chisăliță, de la primar fără mari realizări la consilier local cu ambiții?",
        "label": "Banat"
    },
    {
        "title": "RESITA VA AVEA UN NOU SPITAL JUDETEAN!!!",
        "text": "Reșița se pregătește să aibă un nou spital județean, iar acest proiect este asumat cu hotărâre de către echipa PNL Caraș-Severin. Într-un context în care accesul la servicii medicale de calitate este o prioritate, demersul de a construi un spital nou pentru județul Caraș-Severin este o veste bună pentru comunitate.\n\nPrimii pași către realizarea acestui proiect ambițios au fost făcuți în decembrie 2022, când președintele PNL CS, senatorul Ion Marcel Vela, însoțit de prim-vicepreședintele liberal și primarul Reșiței, Ioan Popa, alături de președintele CJ, Romeo Dunca, au făcut o vizită la Strasbourg pentru a se inspira din exemplele de bune practici medicale din Franța. Acest demers a evidențiat intenția serioasă de a crea un spital modern și eficient pentru comunitatea din Caraș-Severin.\n\nUn moment important în evoluția proiectului a fost adoptarea unei Ordonanțe de Urgență de către Guvernul României, condus la acea vreme de Prim-Ministrul Nicolae Ciucă. Ordonanța stabilea criteriile de eligibilitate pentru investițiile prin Programul Operațional pentru Sănătate, cu o valoare totală de aproximativ 6 miliarde de euro. Acest lucru a deschis calea pentru finanțarea spitalului nou propus.\n\nElaborarea proiectului a fost finalizată, iar până la finalul lunii septembrie, se va depune cererea de finanțare. Acesta este un pas crucial în transformarea visului în realitate, deoarece aduce proiectul mai aproape de concretizare.\n\nPunerea în practică a proiectului este programată să înceapă în primăvara anului 2024, când Primăria Reșița și Consiliul Județean Caraș-Severin, inițiatorii proiectului în valoare de peste 614 milioane de euro, vor demara lucrările pentru construirea noii clădiri a spitalului. Acest angajament ferm față de sănătatea și bunăstarea comunității arată că autoritățile locale și județene sunt dedicate aducerii unor servicii medicale de calitate în regiune.\n\nNoul spital județean planificat va fi o clădire modernă cu subsol, parter și 5 etaje, inclusiv un heliport. Cu o capacitate de 500 de paturi, unitatea medicală va fi dotată cu infrastructură de ultimă generație și aparatură medicală avansată. Un aspect notabil este colaborarea cu specialiști din Helsinki, Finlanda, o țară cu unul dintre cele mai moderne sisteme medicale din lume. Acest parteneriat indică dorința de a aduce cele mai bune practici internaționale în sistemul de sănătate din Caraș-Severin.\n\nÎn concluzie, promisiunea unui nou spital județean în Reșița este o veste bună pentru comunitatea locală și județeană. Acest proiect ar putea contribui semnificativ la îmbunătățirea accesului la servicii medicale de calitate și la salvarea de vieți în regiune. Cu angajamentul hotărât al autorităților locale și județene, acest vis se apropie de realizare, oferind speranță pentru un viitor mai sănătos în Caraș-Severin.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "PUTIN LE IA SARACILOR PAINEA DE LA GURA!\n\nMinistrul american al Apărării, Lloyd Austin, a denunţat marţi, 19 septembrie, că atacurile Rusiei asupra porturilor ucrainene şi a infrastructurii acestora au distrus o cantitate de cereale suficientă pentru a hrăni 10,5 milioane de oameni timp de un an, relatează EFE.”În ultimele luni, Rusia a continuat să atace porturile Ucrainei şi infrastructura sa de cereale. Până în prezent, aceste atacuri au distrus cel puţin 280.000 de tone de grâne, suficient pentru a hrăni 10,5 milioane de persoane timp de un an”, a afirmat Austin în cadrul debutului reuniunii Grupului de contact pentru apărarea Ucrainei care se desfăşoară marţi la baza aeriană Ramstein (Germania).”Atacurile Rusiei continuă să ameninţe securitatea alimentară globală, amplificând riscul unor crize umanitare inutile pe mapamond”, a subliniat ministrul american al Apărării, adăugând: ”Cu cât Rusia îşi prelungeşte mai mult războiul, cu atât cruzimea sa devine mai evidentă”. Cu cat America inarmeaza Ucraina, cu atat razboiul sre va prelungi!\n\nRUSII SE BAT CU UCRAINENII SI LA TRIBUNAL!\n\nKievul a cerut marţi Curţii Internaţionale de Justiţie (CIJ) să oblige Moscova să-i plătească „reparaţii”, acuzând Rusia că duce un „război imperialist”, că „vrea să şteargă de pe hartă” Ucraina şi că arată „dispreţ” faţă de dreptul internaţional, relatează Agerpres și Hotnews.Marți, 19 septembrie, Ucraina a răspuns la argumentele Rusiei în faţa CIJ, cu sediul la Haga, unde cele două ţări se înfruntă într-un proces lansat de Ucraina, care acuză Rusia de utilizarea eronată a acuzaţiilor de genocid pentru a-şi justifica invazia pe scară largă lansată în februarie 2022. „Rusia nu este mai presus de lege. Ea trebuie să fie trasă la răspundere”, a declarat Anton Korinevici, diplomat ucrainean, în faţa tribunalului. „Aveţi puterea de a declara că aceste acte ale Rusiei sunt ilegale, că aceste abuzuri care persistă trebuie să înceteze, că decizia dumneavoastră trebuie pusă în aplicare şi că Rusia trebuie să repare daunele provocate”, a afirmat diplomatul ucrainean, adresându-se magistraţilor CIJ.Ucraina a sesizat cea mai înaltă instanţă a ONU, la scurt timp după declanşarea ofensivei Rusiei la 24 februarie 2022, în încercarea de a combate ţara agresoare pe toate fronturile – juridic, diplomatic şi militar. De asemenea, Kievul acuză Rusia că a utilizat în mod eronat acuzaţiile de genocid în estul Ucrainei pentru a-şi justifica invazia şi că ea însăşi a planificat un genocid. „Rusia încearcă să răstoarne guvernul nostru ales în mod democratic”, a afirmat Korinevici, acuzând Moscova că „vrea să şteargă de pe hartă” Ucraina. „Rusia a acuzat în mod fals Ucraina că ar fi comis un genocid, încălcând Convenţia asupra genocidului”, a argumentat acelaşi diplomat ucrainean. În luna martie 2022, judecătorii CIJ au ordonat Rusiei, într-o măsură de urgenţă, să-şi suspende operaţiunile militare, care continuă şi în prezent în Ucraina.E bine sa stie Ucraina:Justitia tine intotdeauna cu invingatorii!\n\nFERMIERI UCRAINENI NU PREA SUNT UCRAINENI!\n\nIstvan Nagy, ministrul ungar al agriculturii, susține că liderii Uniunii Europene nu protejează interesele UE. Comentând decizia guvernului ungar de a menţine şi extinde interdicţia asupra produselor cerealiere ucrainene, Nagy a declarat în interviu că Uniunea Europeană îi protejează pe „aşa-zişii fermieri ucraineni”, care sunt „de fapt companii şi investitori din SUA, Arabia Saudită şi Ţările de Jos”.Ungaria a propus ca UE să creeze un fond de taxe de tranzit pentru a sprijini transportul terestru al cerealelor ucrainene, astfel încât să fie transportate în Africa şi Peninsula Arabică din Croaţia şi porturile libere nordice.Interdicţia UE a expirat pe 15 septembrie, iar Comisia Europeană a decis împotriva prelungirii ei, afirmând că măsurile luate în mai au eliminat distorsiunile pe pieţele din Bulgaria, Ungaria, Polonia, România şi Slovacia, beneficiarii interdicţiei. Dar, pe hartie, graul e ucrainean!\n\nUn bărbat de 63 de ani din judeţul Teleorman a fost reţinut, luni, de poliţiştii din Bucureşti, după ce ar fi agresat sexual o fată de 17 ani, de la un centru de plasament din Sectorul 6.O adolescentă de 17 ani îl acuză pe primarul PNL din comuna Botoroaga (Teleorman), Mihail Cojocaru, de agresiune sexuală. Tânăra a depus plângere, iar cazul este instrumentat de către polițiștii din București, asta pentru că tânăra este în grija statului, într-un centru din București.Nu este prima acuzație de acest tip, primarul Mihail Cojocaru fiind acuzat de alte două fete de 14 și 15 ani de agresiune sexuală.Adolescenta, care potrivit explozivnews24.ro, se află în grija statului, într-un centru din București, venise pe perioada verii la domiciliul mamei sale, din satul Tunari, comuna Botoroaga.După ce a fost audiat, anchetatorii au considerat că sunt suficiente probe pentru ca primarul să-și petreacă noapte în spatele gratiilor.Potrivit Poliţiei Capitalei, poliţiştii de la Secţia 21, sub supravegherea Parchetului de pe lângă Judecătoria Sectorului 6, au pus în executare, luni, două mandate de percheziţie la o adresă de domiclilu şi la sediul unei instituţii, din judeţul Teleorman, într-un dosar penal în care se fac cercetări pentru agresiune sexuală.Astfel, Secţia 21 Poliţie a fost sesizată, în 6 septembrie, despre faptul că, în 21 august, o fată în vârstă de 17 ani, beneficiară a unui centru de plasament din Sectorul 6, ar fi fost agresată sexual de un bărbat. În urma cercetărilor şi investigaţiilor efectuate, s-a stabilit că suspectul este un bărbat în vârstă de 63 de ani, din judeţul Teleorman.”În urma percheziţiilor efectuate, la data de 18 septembrie 2023, au fost identificate şi ridicate mai multe dispozitive electronice. De asemenea, bănuitul a fost depistat şi condus la audieri. Ulterior, bărbatul a fost reţinut pentru 24 de ore, urmând a fi prezentat magistraţilor cu propunere legală”, a arătat sursa citată.Cercetările sunt continuate de către Secţia 21 Poliţie, sub supravegherea Parchetului de pe lângă Judecătoria Sectorului 6, pentru agresiune sexuală.Acţiunea a beneficiat de sprijinul Direcţiei Operaţiuni Speciale din cadrul Inspectoratului General al Poliţiei Române.Dragostea n-are varsta!\n\nMiruna Pascu încerca să își convingă fiul, pe Vlad Pascu, cel care a condus drogat și a omorât doi tineri în 2 Mai, că face toate eforturile să îl scape din spatele gratiilor. Ea îi spunea că încearcă să îi facă dosar medical, astfel încât să ajungă la spitalul Penitenciarului Rahova, arată stenograme ale discuțiilor interceptate de procurorii DIICOT.\n\nDe asemenea, ea îi spune că îi „va spăla imaginea”, iar el îi răspunde că nu îl interesează „dacă se va uita lumea urât la el pe stradă, în viitor”.\n\nPASCU MIRUNA: Știi ce mama? Că ce s-a întâmplat în „vamă” la 2 Mai a fost punctul maxim. Tu ai adunat mamă. Ai adunat energiile astea de căcat la tine, de când ai început viața asta.\n\nPASCU MIRUNA: … dar înțelege-mă că e un cumul mama. Eu un cumul de probleme care s-au strâns. (…)\n\nVLAD: Crede-mă că mă doare așa de puțin de părerea la toată lumea.\n\nPASCU MIRUNA: Dar nu e vorba de părere. E vorba de faptul că astea au niște repercusiuni legale. Eu părerea, mă doare și pe mine tot în cot. Nu e problemă de părere. Problema e că…cum să zic eu.. impresia care se face din chestia asta. (…)\n\nVLAD: În situația în care sunt acuma mă interesează foarte puțin că se uită lumea urât la mine pe stradă, in viitor. –-\n\nVLAD: Mă trimite undeva că nu te ține aici după ce închide rechizitoriul.\n\nPASCU MIRUNA: Vedem. Ți-am zis, eu vreau să-ți fac dosar medical să te trimită la (n.l. neinteligibil) Rahova. Să te trimită pe aici pe Rahova. Vedem.\n\nPASCU MIRUNA: Da. Este centru de tratare de dependențe, dar vedem, ți-am zis că n-am…\n\nVLAD: .. cu dependențe și cu o boală, pe caz de boală să mă țină pe spital.\n\nPASCU MIRUNA: E cel mai bun centru…adică cel mai curat și așa, e cel pe care-l prezintă ăștia când vin oficial de afară. Dar îți repet, eu nu am prea multe relații în domeniu ăsta și nici prea multe cunoștințe. M-a ferit Dumnezeu…\n\nPASCU MIRUNA: Primul lucru pe care tre’ să-l fac, e să fac dosar medical. Cu siguranță tre’ să-ți fac în primul rând dosar medical și dup-aia încet, încet. Tu cu cine mai ești acuma în camera aia?Pe cat pariati ca mititelul nu va face puscarie?\n\n* Ca rapitori recunoscuti, labele lupilor exercita de doua ori mai multa putere decat a unui caine domestic. Lupul este un animal social, traind in general in aceeasi haita ceea mai mare parte, daca nu chiar toata viata. Doar masculii si femelele puternice se reproduc, orice tentativa din partea celorlalti este pedepsita.\n\n* O femela de dihor poate muri daca, odata intrata in calduri, nu isi va gasi un partener mascul.\n\n* Lupul este mamiferul cu temperatura corporala cea mai ridicata, 40,7 °C .\n\n* Cartita este capabila sa sape un tunel de peste 90 m intr-o singura noapte.\n\n* Iepurele isi foloseste piciorul din spate pentru a bate toba cu el in pamant avertizandu-si prietenii de apropierea unui pericol.\n\n* O haita de lupi este condusa tot timpul de o pereche „alpha”, formata dintr-un mascul si o femela. Acestia, inclusiv puii lor, au mai multe prioritati in cadrul haitei si sunt primii care se hranesc .\n\n* Lupii pot atinge viteze de 65 km/h si alearga folosind degetele, nu intreaga laba, ceea ce ii ajuta sa se opreasca mai repede la nevoie.\n\n* Blana lupului este formata din doua straturi – unul de suprafata, mai aspru, ce protejeaza animalul de apa si murdarie si unul interior, mai moale, ce se innoieste anual si are rolul de a izola corpul. Blana lupului cu coama este lipsita de acest strat inferior.\n\n* Lupii pot ataca si bizoni de 450 kg, dentitia lor foarte puternica fiind principala arma de atac a acestora.\n\n* Pentru ca un pui de lup sa invete sa urineze, mama sa trebuie sa-i maseze burta cu limba calda.\n\n* Vikingii obisnuiau sa bea sangele lupilor si se imbracau cu blana lor pentru a le lua „spiritul” in lupta. De asemenea, dresau lupii si-i foloseau ca parteneri in lupte.\n\n* Chiar si dresati, lupii nu sunt buni „paznici” pentru ca au o frica naturala fata de necunoscut si se vor ascunde de vizitatori, in loc sa latre la ei.\n\n* De regula, lupii se imperecheaza pe viata. Ambii sunt parinti devotati si-si pastreaza legaturile familiale.\n\n* In medie, inima unui arici bate de 300 de ori pe minut, fiind una dintre cele mai rapide inimi de animale.\n\n* Un leu adult rage atat de tare incat poate fi auzit de la 5 mile departare.\n\n* Elefantul este cel mai mare animal din lume care traieste pe uscat. Unii elefanti pot ajunge la o inaltime de aproape 4 m si pot cantari cat un autobuz.\n\n* Leoaica se ocupa in proportie de 90% de vanat, in timp ce masculul leu prefera sa se odihneasca.\n\n* Elefantii pot absorbi cu ajutorul trompei pana la 11,5 litri de apa.\n\n* Serval-ul, gasit in mai multe parti din Africa, are picioare extraordinar de lungi pentru marimea corpului sau, picioare ce pot ajunge la 1 m lungime, in timp ce inaltimea corpului este de 50 cm la umar. Desi este o pisica de marime medie, vaneaza mamifere mici cum ar fi rozatoarele, iepurii sau pasarile.\n\n* Lungimea unui elefant este egala, aproximativ, cu lungimea limbii unei balene albastre. De asemenea, limba unei balene este mai grea decat un elefant adult.\n\n* Limba unui crocodil este imobila. Ea este atasata de cerul gurii acestui animal.\n\n* Elefantii tineri stau cu familia o perioada lunga de timp. Nu este neobisnuit sa auzim ca un elefant si-a petrecut toata viata in sanul familiei.\n\n* Maimutele sunt cunoscute pentru folosirea vocalizelor, miscarilor corpului si expresilor faciale pentru a comunica.\n\n* Elefantul este singurul animal care nu poate sari.\n\n* Cascatul hipopotamului nu este un semn de adormire sau plictiseala ci este de fapt un gest amenintator, ce arata caninii lungi, grosi, ca o lama, sau coltii, cu care este capabil sa faca bucati o barca mica. Aparandu-si teritoriul si puii fara nici o frica, hipopotamii ucid mai multi oameni in Africa decat leii.\n\n* Leul se hraneste o data la trei-patru zile. Leii nu pot rage pana cand nu ajung la varsa de 2 ani.\n\n* Elefantii dorm stand in picioare. Cateodata puii de elefant se intind pentru o dormi.\n\n* Materiile fecale eliminate zilnic de un elefant adult cantaresc 36 de kg.\n\n* Turmele de antilope GNU sunt spectaculoase, numarand pana la 400.000 de animale. GNU au o abilitate unica de a mirosi ploaia de la distante foarte mari – cu primele rafale de ploaie turmele se misca cu rapiditate intr-un ritm sustinut spre zona ploioasa, uneori acoperind mai mult de 2.000 km. Merg si alearga in formatie compacta, dar au tendinta de a paste imprastiate.\n\n* Leul african este cel mai mare dintre feline si doarme sau se odihneste pana la 20 de ore pe zi.\n\n* Elefantul african are doar patru dinti cu ajutorul carora poate mesteca hrana.\n\n* Girafele se curata in urechi cu ajutorul limbii care are o lungime de 53cm. 29. Girafa este singurul animal care isi poate introduce limba in ureche.\n\n* In Asia de Sud si Africa, creierul de maimuta este mancat ca o delicatesa.\n\n* Inima unei girafe adulte cantareste nu mai putin de 10 kg si pompeaza intr-un minut 600 l de sange.\n\n* Maimutele urlatoare sunt maimutele ale caror urlet poate fi auzit de la o distanta de 161 de kilometri.\n\n* Lovitura unei girafe adulte este atat de puternica incat poate decapita un leu.\n\n* Varful cozii unei maimute paianjen poate suporta intreaga greutatea a corpului sau.\n\n* Girafa este cel inalt mamifer din lume si poate rezista fara apa mai mult timp decat poate rezista o camila.Gatul unei girafe adulte cantareste aproximativ 226 kg.\n\n* Marmosetul pigmeu ce masoara 12-15 cm este cea mai mica maimuta din lume.\n\n* Cea mai mare dintre primatele in viata, gorila mascul cantareste pana la 200 kg, si cu toate acestea este rusinoasa si retrasa. Oricum ar fi, el isi vor proteja grupul familial cu bravura. Mananca plante variate, inclusiv telina salbatica, bambus, scaieti, urzici, paie si anumite fructe. Gorilele sunt o specie in pericol, din care au mai ramas numai aproximativ 630 de exemplare.\n\n* Leopardul isi are habitatul in Africa si Asia, labele sale puternice si muschii gatului permitandu-i sa care o antilopa sau chiar o girafa tanara, de multe ori de trei ori mai grea decat greutatea propriului corp, pana in varfurile copacilor.\n\n* Dungile zebrelor sunt unice fiecarui individ, cu cea mai mare variatie in regiunea umerilor.\n\n* Daca o maimuta casca este un semn ca este fie obosita fie suparata pe ceva.\n\n* Pentru ca sangele sa ajunga la creier, inima girafei trebuie sa pompeze mult mai mult decat inima celorlalte mamifere, fiind nevoie de un sistem vascular complex. Pielea picioarelor, la girafe, este extrem de stransa pentru a preveni scurgerea rapidă a sangelui spre copite.\n\n* Gasit in Africa, porcul etiopian se angajeaza in lupte rituale in care se avanta cu capul inainte, ciocnindu-si capetele. Masculii cantaresc pana la 250 pound iar luptele intre ei pot fi violente si sangeroase. Femelele au doar 4 ugere, limitand numarul puilor. Fiecare purcelus are propriul sfarc si suge exclusiv numai din el. Chiar daca unul din purcelusi moare, ceilati nu sug din sfarcul devenit disponibil.\n\n* Cimpanzeii si cotofenele sunt singurele animale care isi pot recunoaste imaginea intr-o oglinda.\n\n* In randul elefantilor africani, atat masculii, cat si femelele, poseda fildesi, in vreme ce la elefantii asiatici doar masculii se pot lauda cu fildesi.\n\n* Stiati că singurul animal cu pleoape duble este camila? Pe langa cele obişnuite, ea mai are doua pleoape inferioare, subtiri si stravezii, care ii servesc drept paravan impotriva furtunilor de nisip.\n\n* Leul este singura felina mare care poate toarce.\n\n* Elefantul african este mamiferul cu urechile cele mai mari; suprafata totala a urechilor sale este de 8 metri patrati.\n\n* Ghepardul este animalul terestru cel mai rapid, putand sa atinga o viteza de 110 km/h.\n\nTe-ai intrebat vreodata de ce girafele sunt atat de tacute? Deoarece acestea nu au corzi vocale.\n\n* Gorilele se numara printre cele mai somnoroase animale. Acestea dorm pana la 14 zile.\n\n* Elefantii pot detecta o sursa de apa de la distanta de trei mile.\n\n* Exista un rac care ziua traieste pe uscat, iar noaptea se urca pe palmierii de cocos, doborandu-le nucile apoi deschizandu-le cu clestii sai puternicisi mancandu-le miezul. Din cauza acestei indeletniciri nocturne, a fost denumit de catre localnicii din Madagascar ”racul cocotierilor”.\n\n* Elefantii sunt imuni la trasnete si, in general, la descarcarile electrice.\n\n* Animalul cu pielea cea mai groasa este hipopotamul. Epiderma acestuia masoara 5 cm grosime si cantareste in intregime pana la un sfert de tona.\n\n* Stiati ca hienele sunt singurele animale salbatice care se nasc cu o dentitie completa? Totodata, ele vin pe lume cu ochii deschisi si se pot misca imediat pe picioare.\n\n* O girafa are acelasi numar de oase in alcatuirea scheletului gatului ca si omul chiar daca gatul ei este de cateva zeci de ori mai lung ca al unui om.\n\n* Crocodilii nu vor avea niciodata nevoie de dentist. Pe toata durata vietii lor, au un sistem propriu care ii ajuta sa inlocuiasca imediat dintii rupti sau stricati cu altii noi.\n\n*Leul, cunoscut pentru forta sa extraordinara, spre batraneste, cand ramane fara dinti se hraneste cu cadavre, iar in final, din cauza subnutritiei si epuizarii, devine prada usoara pentru hiene, animale cu rol important in igienizarea mediului.\n\n* Elefantii pot comunica intre ei la distante de 18 km si poate chiar si mai mult, prin infrasunete.\n\n* Camila isi poate creste temperatura corpului cu aproape 6 grade Celsius, inainte sa transpire, pentru a evita pierderea lichidelor din corp. Nici un alt mamifer nu poate face asta.\n\n* Dantura elefantilor este formata din doar 4 dinti si aceasta se poate schimba pe parcursul vietii de 6 ori. Prin inspirarea aerului elefantii produc zgomote ce pot fi auzite de la aproape 8 km distanta.\n\nPentru ca sa apara un rid permanent deasupra sprancenelor sunt necesare 200 000 de incruntari.\n\n* Un om nu poate sforai si visa in acelasi timp.\n\n* Sughitul trece daca ne tinem mainile in apa foarte rece sau daca ne intepam lobul urechilor cu unghia.\n\n* Plamanul drept primeste mai mult aer decat cel stang.\n\n* Primul simt care dispare in cazul decesului este vazul. Auzul dispare ultimul.\n\n* Din cauza lipsei gravitatiei, sforaitul este mai silentios in spatiu.\n\n* Cea mai mare celula din corpul uman este ovulul, iar cea mica – spermatozoidul.\n\n* Corpul uman contine suficienta grasime ca sa se poata fabrica sapte bucati de sapun.\n\n* In ureche sunt aproape 4 000 de glande care produc ceara.\n\n* Unghia care creste cel mai repede este cea de la degetul mijlociu.\n\n* Un om are mai multa incredere in gesturile decat in cuvintele celui cu care dialogheaza.\n\n* Creierul uman genereaza mai multe impulsuri electrice intr-o zi decat toate telefoanele din lume.\n\n* Prin numarul mare de spermatozoizi pe care-i produce zilnic ( circa 10 milioane ), un barbat ar putea sa repopuleze planeta in circa sase luni.\n\n* Un om nu poate stranuta cu ochii deschisi.\n\n* Dimineata suntem cu aproximativ un centimetru mai inalti decat seara. Pe parcursul zilei, inaltimea scade datorita tasarii discurilor intervertebrale.\n\n* Un om secreta de-a lungul vietii circa 25 000 de litri de saliva.\n\n* Incruntarea are nevoie de 43 de muschi, in timp ce zambetul de 17.\n\n* Viteza stranutului este de peste 160 km/h.\n\n* Acidul gastric din stomac este atat de puternic incat poate dizolva si otelul.\n\n* Stomacul isi reface mucoasa de protectie la fiecare trei zile.\n\n* Setea apare cand cantitatea de apa din organism scade cu 1%. Cand scaderea este de 10%, survine moartea.\n\n* Daca toti cei 600 de muschi din care este format corpul uman s-ar incorda in acelasi timp si in aceeasi directie, o persoana ar putea ridica o greutate de 25 de tone.\n\n* Cantitatea de energie pe care o elibereaza corpul uman in 30 de minute este suficienta ca sa se poata fierbe un litru de apa.\n\n* Pentru a mentine corpul in pozitie dreapta, este nevoie de actiunea a 300 de muschi.\n\n* Doua kilograme din greutatea noastra corporala este reprezentata de greutatea bacteriilor pe care le continem.\n\n* Zaharul pe care il contine corpul uman poate umple un borcan.\n\n* Daca nu ar fi barbierita, barba unui barbat ar ajunge la 9 m in curul intregii vieti.\n\n* In cursul vietii inima bate de circa 2 700 000 de ori.\n\n* Cu fosforul continut in corpul unui om s-ar putea fabrica 250 de chibrituri.\n\n* Peste 70% din bolile existente se transmit prin secretiile din nasul sau gatul omului.\n\n* De-a lungul vietii unei femei, aceasta ar putea naste 35 de copii.\n\n* Cantitatea de fier din corpul unui om este echivalenta cu cea dintr-un cui.\n\n* Un om poate trai 40 de zile fara mancare, 6 zile fara apa si 6 minute fara oxigen.\n\n* Un barbat petrece in medie 3 300 de ore din viata pentru a se barbieri.\n\n* Persoanele inteligente au in firul de par mai mult zinc si cupru decat celelalte.\n\n* Celulele corpului omenesc pot stoca de 5 ori mai multa informatie decat Enciclopedia Britanica.\n\n* La fiecare pas facut corpul utilizeaza 200 de muschi.\n\n* Un om are zilnic circa 70 000 de ganduri.\n\n* La fel ca amprentele, buzele nu lasa urme identice.\n\n* Firul de par poate suporta o greutate de 3 kg.\n\n* Vasele de sange din creierul uman masoara aproximativ 161.000 de km, suficient cat sa inconjoare Pamantul de patru ori.\n\n* Urechea umana poate distinge pana la 300 000 de tonalitati.\n\n* In primul an de viata, un nou-nascut rapeste intre 400 si 750 de ore de somn din perioada de somn a parintilor.\n\n* O singura persoana din doua miliarde traieste 116 ani sau mai mult.\n\n* Pe suprafata corpului uman traiesc mai multe vietati decat traiesc oameni pe intreaga planeta.\n\n* Un barbat obisnuit mananca in jur de 50 de tone de alimente de-a lungul vietii pentru a mentine o greutate de 80 de kg.\n\n* Femeile clipesc de doua ori mai mult decat barbatii. Barbatii sughita mai mult decat femeile.\n\n* In fiecare zi, in corpul uman mor circa 432 de miliarde de celule, fiind inlocuite de altele noi. Aceasta este cheia regenerarii si ramanerii tanar a corpului. Acest numar de 432 de miliarde este doar o estimare stiintifica. Celulele sunt asa de mici si atat de multe (undeva intre 60-100 de trilioane) ca nimeni nu a putut vreodata sa le numere una cate una.\n\n* Celulele din sistemul nostru digestiv, incepand cu stomacul si pana in intestinul gros, sunt inlocuite la fiecare 5 minute.\n\n* Ficatul este complet inlocuit la fiecare cinci luni.\n\n* Acoperirea cu piele este noua se produce la fiecare patru saptamani.\n\n* Ficatul este capabil de reinnoire si reparare chiar si incepand de la doar 25% din tesutul lui.\n\n* Noi studii indica faptul ca pana si celulele creierului se pot regenera.\n\n* In prima luna de viata, un copil invata atat de multe lucruri, incat sinapsele din creierul sau cresc de la 50 de miliarde la 1.000 de miliarde.\n\n* Capul unui copil cantareste cat un sfert din greutatea corpului lui. La maturitate, capul reprezinta doar a opta parte din greutatea trupului.\n\n* Matematicianul John von Neumann a calculat că mintea umana poate inmagazina 280 de mii de miliarde de biti de memorie. Celulele creierului uman pot stoca de 5 ori mai multa informatie decat Enciclopedia Britanica.",
        "label": "Banat"
    },
    {
        "title": "CUTREMUR IN PARTIDUL VERDE!",
        "text": "Partidul Verde și-a demis cei doi copreședinți, Marius Lazăr și Lavinia Cosma, în urma acuzațiilor că urmăreau preluarea abuzivă a controlului partidului și servirea intereselor de imagine ale PSD. Oponenții celor doi susțin că ei intenționau o colaborare cu AUR. Decizia de demitere este contestată de Marius Lazăr, care consideră că este ilegală.\n\nPotrivit documentului emis de Biroul Național Permanent al Partidului Verde, Marius Lazăr și Lavinia Cosma sunt acuzați că au demis din funcții mai mulți membri ai partidului fără respectarea procedurii și că au propus numirea în funcții de decizie a unor persoane necunoscute și fără adeziune în partid. Documentul de motivare a deciziei de demitere susține că cei doi au avut o activitate de manipulare, intoxicare, diversiune și subminare a intereselor Partidului Verde.\n\nSurse din interiorul partidului susțin că conducerea Partidului Verde ar fi urmărit scopul de a repeta situația din 2012, când fosta conducere a candidat pe listele PSD. Există suspiciuni că Marius Lazăr și Lavinia Cosma intenționau să încheie o înțelegere cu PSD în viitoarele alegeri.\n\nMarius Lazăr are o carieră politică în PSD și a fost exclus din partid în 2011 după ce a criticat pe Victor Ponta. El a fost asociat într-un dosar legat de acordarea de contracte fictive în Parlamentul European. Lazăr a fost ales copreședinte al Partidului Verde în septembrie 2022.\n\nTensiunile au apărut în partid în urma presiunilor exercitate de AUR, iar Marius Lazăr susține că secretarul general Silviu Dumitru și fostul președinte Florin Călinescu au o relație de prietenie cu George Simion, liderul AUR. Lavinia Cosma, fostă deputată USR, consideră că Partidul Verde nu va fi preluat deoarece este un partid european și nu este finanțat de ruși.\n\nExistă un Congres extraordinar programat pentru 27 mai 2023, iar Marius Lazăr și colegii săi au planificat să depună o moțiune în această privință. În ciuda demiterii celor doi copreședinți ai Partidului Verde, situația rămâne tensionată. Marius Lazăr contestă decizia de demitere, susținând că este ilegală și nestatutară. El anunță intenția de a depune o moțiune în cadrul Congresului extraordinar programat pentru 27 mai 2023, alături de colegii săi din echipă.\n\nTensiunile din cadrul partidului au fost amplificate de presiunile exercitate de AUR și de încercările de colaborare între conducerea Partidului Verde și PSD. Marius Lazăr acuză secretarul general Silviu Dumitru și fostul președinte Florin Călinescu de o relație de prietenie cu liderul AUR, George Simion. Aceste presiuni externe și interesele politice aparente au creat diviziuni în partid.\n\nMarius Lazăr are o carieră politică anterioară în PSD și a fost implicat în diverse controverse. Excluderea sa din PSD în 2011 și asocierea într-un dosar legat de contracte fictive în Parlamentul European au adus și mai multă controversă în jurul persoanei sale.\n\nÎn acest context, Partidul Verde se confruntă cu provocări și decizii importante care îi vor influența direcția și viitorul. Congresul extraordinar programat în curând va fi un moment crucial pentru definirea strategiei și a liderilor partidului.\n\nIată și opinia domnului Eugen Baleanu, un senior al Partidului Verde, un om politic cu multă experiență:\n\n„Cu siguranță, un eveniment de acest gen, petrecut cu doar un an înaintea alegerilor, nu este soluția unică pentru revenirea la normalitate! De la venirea celor doi în partid, am simțit că ceva nu este în regulă. În loc să se continue linia fermă ecologistă prevăzută în statut, am asistat la o perioadă de destabilizare a partidului, o perioadă plină de intrigi și scandaluri menite să ne divizeze, menite să golească partidul de substanță! Noua linie impusă nu mai ținea cont de respectul față de oameni, față de un stil de viață curat în general; se urmărea altceva, se urmărea acapararea de către un alt centru de comandă (probabil PSD, ținând cont de „antecedentele” vicepreședintelui, un băiat de mingii în campania electorală a lui Geoană, purtător de geantă a lui Năstase și un admirator înfocat al lui Iliescu).\n\nPas cu pas, cum ar spune cineva, munca depusă de miile de membri se risipea în vânt, deoarece cei doi urmăreau doar propriile interese! Decizia nu a fost ușoară, dar a fost absolut necesară! S-a ajuns chiar la speculații că dragostea noastră față de oameni, naționalismul nostru și preocuparea noastră pentru mediu ar fi doar semne ale unei dorințe de apropiere de AUR! Greșit! Noi nu respingem colaborarea cu partidele mari (PSD, PNL, AUR), dar numai dacă se bazează pe respectarea identității fiecărui partid, fără a ne supune și fără a accepta jocuri străine propriei doctrine!\n\nSperăm că în viitorul Congres vom clarifica lucrurile, poate revizuind chiar Statutul Partidului, a cărui permisivitate a deschis ușa pentru acești „infiltrați”! Sunt convins că partidul va ieși întărit din această încercare!”",
        "label": "Banat"
    },
    {
        "title": "Primăria Timișoara intră pe piața imobiliară! Va cumpăra terenuri și clădiri",
        "text": "Dominic Fritz a anunțat că vrea să transforme Primăria Timișoara într-un „jucător activ pe piața imobiliară”.\n\nPrintre planurile pe care le are Dominic Fritz în noul mandat de primar al Timișoarei se numără și transformarea instituției într-un jucător important pe piața imobiliară.\n\n„O primărie, o administrație modernă trebuie să fie și un jucător activ pe piața imobiliară. Asta înseamnă că nu putem doar să stăm pe patrimoniul lăsat de altă generație. Avem peste o mie de apartamente peste tot în oraș, multe dintre ele le-am pierdut. Poate este momentul să începem să ne gândim să vindem unele care sunt în clădiri în care nu mai avem nimic altceva. În schimb, să cumpărăm altele ca să reușim să întregim anumite clădiri”, a afirmat edilul-șef.\n\nAșadar, Dominic Fritz a anunțat că, în viitorul apropiat, instituția are în plan să cumpere terenuri „strategice”, chiar și o întreagă clădire istorică.\n\n„Cred că în viitor va trebui inclusiv să gândim să cumpărăm pentru oraș și pentru dezvoltarea orașului anumite terenuri strategice. Cred că și dreptul de preemțiune este ceva ce trebuie să exercităm cu mult mai mult curaj decât o facem acum. Și în acest sens, dragi consilieri, o să vă fac o propunere în curând. În una dintre primele ședințe să ne exercităm dreptul de preemțiune pentru o clădire întreagă istorică în oraș. Pentru că într-adevăr, lipsa de spații administrative, educaționale este foarte mare”, a explicat primarul Timișoarei.",
        "label": "Banat"
    },
    {
        "title": "Dezbatere la Timișoara cu tema „35 de libertate sau 35 ani de dezamăgire?”",
        "text": "Timișorenii sunt invitați să participe, la mijlocul lunii decembrie, la dezbaterea „35 ani de libertate sau 35 ani de dezamăgire? Revoluția din 1989 și ce ar fi putut să fie”.\n\nPrimăria Timișoara organizează, la mijlocul lunii viitoare, dezbaterea „35 ani de libertate sau 35 ani de dezamăgire? Revoluția din 1989 și ce ar fi putut să fie”. Dialogul despre ce a însemnat Revoluția și cum ne-au modelat ultimele decenii va avea loc Cinema Timiș, în data de 15 decembrie, de la ora 16.00.\n\n„Invitații municipalității sunt Oliver Jens Schmitt, istoric și membru al Secției de Istorie a Academiei Austriece de Științe; Elena Calistru, președinte și co-fondator al Asociației Funky Citizens; Alin Gavreliuc, profesor de psihologie socială și psihologie interculturală. Dezbaterea va fi moderată de Anca Suciu, jurnalistă”, a informat instituția.\n\nPersoanele care doresc să participe la dezbatere se pot înscrie AICI!\n\nPrimăria Timișoara reamintește că, în perioada noiembrie – decembrie, în orașul de pe Bega se desfășoară o serie de evenimente sub umbrela „35 de ani de libertate”, organizate de instituții de cultură, organizații și instituții publice, și nu numai. Programul este centralizat AICI, de unde cei interesați pot afla detalii despre expozițiile, conferințele, piesele de teatru, concertele, tururile ghidate, filmele sau dezbaterile care au loc în Timișoara în această perioadă.",
        "label": "Banat"
    },
    {
        "title": "Trei decenii de slujire și misiune: Episcopia Caransebeșului sărbătorește o poveste a credinței și a unității",
        "text": "Într-o atmosferă plină de emoție și recunoștință, Președintele PNL Caraș-Severin, Ion Marcel Vela, a participat sâmbătă la manifestarea aniversară „Episcopia Caransebeșului, trei decenii de slujire, misiune și lucrare (1994-2024)”. Această sărbătoare a fost un moment de reflecție asupra istoriei pline de sacrificii și împliniri ale Eparhiei Banatului de Munte, marcată de eforturile susținute de clerici, prelați și oameni de seamă care au contribuit la renașterea spirituală și culturală a zonei. Încă din 1994, anul în care Episcopia Caransebeșului a fost reactivată sub păstorirea episcopului Emilian Birdaș, eforturile pentru consolidarea credinței și a identității românești au căpătat un nou avânt. Sub oblăduirea Preasfințitului Lucian Mic, actualul Episcop al Caransebeșului, această misiune a continuat neîntreruptă, construind poduri între comunitate și Biserică, într-o epocă în care provocările sunt mai numeroase ca oricând. Ion Marcel Vela, un promotor activ al reînființării Episcopiei Caransebeșului, și-a reamintit, cu ochii înlăcrimați de emoție, contribuția sa la această importantă lucrare istorică. „Este un moment foarte sensibil, emoționant, înălțător, pentru că am avut privilegiul și onoarea să fiu alături în cele trei decenii de ceea ce s-a ctitorit în această Episcopie”, a spus Vela, rememorând anii de început ai reactivării Episcopiei, când, în calitate de viceprimar al Caransebeșului, a trăit toate evenimentele care au culminat cu amplasarea temeliei Catedralei episcopale. „Timpul tace și trece,” spunea episcopul Emilian Birdaș, iar astăzi, după treizeci de ani, această zicală rămâne actuală. Ion Marcel Vela a reflectat asupra trecerii timpului și a amintit cum „tânărul episcop de acum 19 ani” are astăzi fire albe în barbă, iar „primarul cu părul negru” din trecut și-a transformat părul într-o umbră de gri. Cu toate acestea, povestea rămâne una extraordinară, marcând nu doar istoria Caransebeșului, ci și unitatea creștinilor din această parte de țară. Sărbătoarea celor trei decenii de slujire a Episcopiei Caransebeșului a culminat cu un moment cultural-artistic deosebit, organizat în sala de festivități a Episcopiei. Expoziția foto-documentară, filmul aniversar de scurtmetraj și concertul susținut de Filarmonica „Banatul” din Timișoara au întregit această seară memorabilă, aducând un omagiu celor care au contribuit la construirea și păstrarea acestui bastion al credinței în Banatul de Munte. Cu binecuvântarea Preasfințitului Părinte Lucian, Episcopul Caransebeșului, întreaga comunitate a celebrat nu doar trecutul, ci și viitorul, având încrederea că succesorii de astăzi vor continua să picteze viitorul unei Biserici care, în cuvintele lui Ion Marcel Vela, „trebuie să fie acolo unde merită, acolo unde noi toți avem nevoie”.",
        "label": "Banat"
    },
    {
        "title": "Update: Patru inculpați din Caraș-Severin, „săltați” de DNA",
        "text": "Perchezițiile de ieri s-au soldat cu măsura reținerii unei persoane și control judiciar pentru altele trei.\n\nDin comunicatul biroului de informare și relații publice, reținem că procurorii din cadrul DNA Timișoara au dispus măsura reținerii față de Vali Mitruș, șeful Biroului pentru Imigrări Caraș Severin, respectiv control judiciar față de Andrei-Cătălin Huniadi și Cristian-Arthur Oncică, funcționari în cadrul biroului, și P.C.S., administrator al unei societăți comerciale.\n\nÎn cazul celor patru inculpați, a fost reținută comiterea unor infracțiuni de luare de mită, dare de mită, abuz în serviciu, acces ilegal la un sistem informatic, comise în formă simplă și continuată, forma participației penale fiind autoratul, complicitatea și instigarea.\n\nÎn ordonanțele procurorilor se arată că, în cauză, există date și probe care conturează următoarea stare de fapt. În cauză, se desfășoară cercetări cu privire la modul cum angajați ai Biroul pentru Imigrări Caraș Severin ar fi încălcat, în schimbul unor sume de bani, dispozițiile legale prevăzute atât în legislația primară pe linie de migrație cât și în normele metodologice stabilite pe linie de muncă, în legătură cu admisia, șederea și dreptul la muncă al cetățenilor străini pe teritoriul României.\n\nConcret, în perioada 2022 – 2023, direct sau prin intermediar, Vali Mitruș și Cătălin Huniadi, cu ajutorul lui Cristian-Arthur Oncică, ar fi primit de la mai mulți oameni de afaceri, printre care și P.C.S., implicați în migrația ilegală, sume de bani cuprinse între 2.100 lei și 22.000 euro și alte foloase necuvenite pentru emiterea avizelor de muncă și prelungirea nelegală a dreptului de ședere în România în cazul a peste 1.137 cetățeni străini (majoritatea din Pakistan și Bangladesh (peste 80% ), dar și din Sri Lanka, India, Nepal și Sudan).\n\nDupă emiterea avizelor de muncă, o parte dintre cetățenii străini, care ar fi intrat în țară, ar fi fost preluați de reprezentanții societăților pentru care ar fi fost eliberate documentele respective, cazați fără forme legale în diferite locații și plasați în mod nelegal pentru a munci la alte societăți. Ceilalți ar fi fost preluați direct de persoane care ar fi făcut parte din rețelele de traficanți de migranți și călăuziți spre state din Vestul Europei, trecând ilegal frontiera de stat a României. În cauză se desfășoară acte de urmărire penală și față de alte persoane.\n\nCelor patru inculpați li s-au adus la cunoștință calitatea procesuală și acuzațiile, în conformitate cu prevederile art. 309 Cod de procedură penală. În cursul zilei de astăzi, Vali Mitruș urmează să fie prezentat Tribunalului Timiș cu propunere de arestare preventivă pentru 30 de zile. În cauză, procurorii beneficiază de sprijin din partea Direcției Generale Anticorupție.\n\n„Facem precizarea că punerea în mișcare a acțiunii penale este o etapă a procesului penal reglementată de codul de procedură penală, având ca scop crearea cadrului procesual de administrare a probatoriului, activitate care nu poate, în nici o situație, să înfrângă principiul prezumției de nevinovăție Menționăm că prezentul comunicat a fost întocmit în conformitate cu art. 28 alin. 4 din Ghidul de bune practici privind relația sistemului judiciar cu mass media, aprobat prin Hotărârea Plenului Consiliului Superior al Magistraturii nr. 197/2019”, se arată în comunicatul biroului de informare și relații publice.\n\nPoliția Caraș-Severin informează că, în urma perchezițiilor efectuate ieri de către polițiștii Serviciului de Combatere a Criminalității Organizate Caraș-Severin împreună cu procurorii D.I.I.C.O.T. – Biroul Teritorial Caraș-Severin, au fost reținute șapte persoane dintre care una de cetățenie străină. S-a impus și măsura controlului judiciar față de alte trei persoane, cercetate pentru constituirea unui grup infracțional organizat, trafic de migranți, facilitarea șederii ilegale în România și spălare de bani. În sarcina uneia dintre persoanele cercetate a fost reținută și comiterea infracțiunilor de trafic de droguri de risc și deținerea de droguri de risc, fără drept, în vederea consumului propriu.\n\nÎn urma perchezițiilor, au fost descoperite și ridicate înscrisuri (aproximativ 47.000 de file), sume de bani în euro și lei, telefoane mobile, o cantitate de drog de risc (canabis), mai multe plante și semințe de canabis, o instalație și echipamente destinate dezvoltării rapide a plantelor de canabis in-door, precum și alte mijloace de probă. Astăzi, a fost sesizat judecătorul de drepturi și libertăți din cadrul Tribunalului Caraș-Severin cu propunerea de arestare preventivă a 6 dintre persoanele reținute, față de o alta, procurorii D.I.I.C.O.T. – Biroul Teritorial Caraș-Severin dispunând măsura controlului judiciar.\n\nAcțiunea a beneficiat de sprijinul polițiștilor din cadrul brigăzilor de combatere a criminalității organizate Timişoara, Oradea, Alba-Iulia, Cluj, Craiova, Piteşti, Bucureşti și serviciilor de combatere a criminalității Arad și Sibiu. Acțiunea a fost realizată cu sprijinul polițiștilor Inspectoratului de Poliție al Județului Caraș-Severin, Inspectoratului General al Poliției de Frontieră, I.T.P.F. Timişoara, jandarmilor Inspectoratului Județean de Jandarmi Caraș-Severin, Inspectoratului Județean de Jandarmi Timiş, Grupării de Jandarmi Mobilă „Glad Voievod” Timișoara și specialiștilor din cadrul D.I.I.C.O.T. – Serviciul Teritorial Timişoara.\n\nSuportul de specialitate este asigurat de către Direcția Operațiuni Speciale din I.G.P.R. și Biroul Tehnic și de Criminalistică din cadrul D.I.I.C.O.T. Pe întreg parcursul procesului penal, persoanele cercetate beneficiază de drepturile și garanțiile procesuale prevăzute de Codul de procedură penală, precum și de prezumția de nevinovăție.",
        "label": "Banat"
    },
    {
        "title": "Periferiile Reșiței, prioritare pentru Ioan Popa",
        "text": "În noul mandat, primarul vrea infrastructură în cartierele mărginașe și noul spital județean la cheie în 2028.\n\nPrezent la Express live, primarul Reșiței a vorbit despre datoria morală pe care consideră că o are față de locuitorii din cartierele Țerova, Moniom, Câlnic, Secu, Cuptoare și Doman. Până acum, cetățenii din aceste cartiere au așteptat ca și zonele lor să fie abordate de administrația locală. Din declarațiile primarului, reținem că, în noul mandat, așteptarea oamenilor va înceta. „Vrem să facem infrastructură în aceste zone. Pentru că eu cred că, odată ce infrastructura va fi dusă acolo, va genera o migrație a reșițenilor din zona urbană spre aceste zone unde oamenii pot locui la casă, pot sta la curte, pot avea o grădină”, a spus Ioan Popa.\n\nNoul spital județean are proiect finalizat, autorizație de construire emisă, plan urbanistic zonal validat inclusiv de Ministerul Sănătății și un aviz de oportunitate obținut de la același minister. Pentru acest obiectiv, lipsesc astăzi doar deschiderea sesiunii de depunere de proiecte și finanțarea. Însă documentația deja finalizată îi dă lui Popa speranțe că proiectul va merge înainte și va fi finalizat. Opinia sa este că acest gen de proiecte trebuie să continue indiferent de cine se află la conducerea orașului și județului întrucât sunt proiecte în beneficiul cetățenilor.\n\nPopa a vorbit și despre mall-ul din zona Triaj, despre mobilitatea urbană a orașului și despre posibilitățile de dezvoltare a urbei. Deși în Triaj încă nu s-a scos vreo cupă de pământ la fundația viitorului mall, primarul dă asigurări că acest obiectiv se va face. „Suntem în contact permanent cu Ceetrus. Au investit 32 de milioane de euro în terenuri și alte patru milioane în infrastructura de sub drumurile din Mociur. Cine aruncă acești bani în vânt? Vor începe lucrările. Probabil nu cu viteza cu care ne-am dori noi. Cred că ceea ce au făcut la Brașov se va multiplica și la Reșița”, a spus Ioan Popa despre acest subiect.\n\nCum, în zonă, avansează lucrările la drumul construit de Strabag, primarul e convins că, după finalizarea acestuia, o parte din traficul din oraș va trece pe malul drept al Bârzavei. Apoi, după ce orașul va avea transport public modern, mulți reșițeni vor renunța la mașinile personale. Marea încercare va fi însă atragerea de investitori în oraș, obiectiv pentru care, anul acesta, Popa a fost pentru a patra oară la Exporeal Munchen. „N-a mai fost mișcarea din alți ani pentru că Germania este în recesiune. Atunci când Germania strănută, toată Europa răcește. Așa că investitorii așteaptă și nu putem avea mari așteptări”, a încheiat Ioan Popa. Se bucură însă că UCMR a fost integrată în Hidroelectrica pentru că uzina reșițeană are capacitatea de a atrage resursă umană și asta îi va asigura creșterea. Popa speră că se va găsi un investitor și pentru Arsenal și că Domeniul „Semenic” va începe să genereze beneficii serioase orașului și comunității locale.",
        "label": "Banat"
    },
    {
        "title": "Moldova Nouă – punct de atracție turistică pentru politicienii de top din România!",
        "text": "Campania electorală pentru alegerea primarului și a Consiliului Local Moldova Nouă a atins vârful luptei mediatice pe ultima sută de metri. Tot arsenalul politic a fost aruncat în lupta pentru convingerea electoratului sau manipularea lui mai degrabă .\n\nDe la promisiuni și până la prezentarea cu mare tam-tam a vip-urilor politice aflate în portofoliul partidelor. PSD și Pro România l-au plimbat prin Moldova Nouă pe Grindeanu, Ponta, Mocioalcă, liberalii l-au adus pe Bogadan Rareș, Romeo Dunca și pe omul forte din guvern Marcel Vela care era oricum de-al casei, îl mai vedeai prin Clisură. Restul, cu iertare să-mi fie, nu cred că știau de existența acestui orășel de pe malul Dunării până la scandalul legat de respingerea candidaturii PSD-istului de acum Torma Adrian.\n\nMai trebuia să ajungă la Moldova Nouă și Florin Călinescu Președintele Verzilor, susținătorul lui Băleanu, candidat la funcția de primar și am fi avut tabloul complet de trofee politice care au trecut prin Moldova Nouă. Și am fi avut o colecție remarcabilă de amintiri pentru următorii 4 ani și garantat va curge lapte și miere până la următoarele alegeri locale.\n\nChisăliţă vine cu gazul, Băleanu cu turismul, Torma cu alte proiecte. Vă dați seama că, dacă toate acestea se vor întâmpla, Moldova Nouă va fi un oraș al prosperității, că doar dacă nu câștigă Chisăliţă, Băleanu sau Torma proiectele nu vor fi implementate, toate sunt,, pe țeavă,, doar să fie ales băiatul cu proiectul.\n\nTrecând peste ironia și tupeul politicienilor prezentați mai sus, un lucru este cert..ne iau pe toți de proști. Și nu doar la Moldova Nouă.. la nivel național, în provincie, cetățeanul este mințit și manipulat fără pic de rușine. Dacă vorbești frumos și îți alegi bine cuvintele până și cel mințit te iartă, așa că poți minți în continuare din 4 în 4 ani fără probleme..\n\nTrecutul și promisiunile din 2016 nu le pomenesc că nu au de ce! Au venit cu alte promisiuni mai tari, mai frumoase iar de cele vechi nu mai pomenesc.. și nu stau să enumăr promisiunile celor trei candidați, ce au promis și ce au făcut în ultimii 8 ani.\n\nDacă am fi avut o legislație care să-i oblige pe distinșii politicieni și candidați, mai întâi să ne prezinte ce au promis în 2016 și ce au realizat, adică să fie trași la răspundere și pentru vrăjeala din 2016, nu să te prezinți acum și să tragi linie ca și cand nu s-a întâmplat nimic.\n\nAșa că domnilor Grindeanu, Ponta, Mocioalcă, Bogdan Rareș etc. mai bine nu ați fi venit prin Moldova Nouă. Prezența voastră nu vă va îmbunătății condițiile de viață în Moldova Nouă. Portul din Moldova Veche va zace în continuare în paragină, investitori la fel nu vor veni, canalizare și asfalt la Măcești la fel, vor trece alți 4 ani, canal, apă curentă și asfalt la Moldovița la fel până în 2024, străzi asfaltate în Moldova Nouă la fel.. la Sfântu’ așteaptă.. și multe alte neajunsuri cu care se confruntă Moldova Nouă.",
        "label": "Banat"
    },
    {
        "title": "Bocșa are, de astăzi, și Consiliu Local, nu doar primar!",
        "text": "Ceremonia de constituire a CL Bocșa a avut loc astăzi în prezența primarului Mirel Patriciu Pascu, care a fost învestit în funcție la finele lunii octombrie.\n\n„Jur să respect constituția și legile țării și să fac, cu bună-credință, tot ceea ce stă în puterile și priceperea mea pentru binele locuitorilor orașului Bocșa. Așa să-mi ajute Dumnezeu!”, au fost cuvintele rostite de cei 17 aleși locali, la ceremonia de constituire a noului Consiliul Local Bocșa, care s-a desfășurat, luni, în prezența reprezentantului Instituției Prefectului Caraș-Severin, Dorel Adrian Ursu, și a primarului Mirel Patriciu Pascu, care și-a preluat mandatul ceva mai devreme, în 26 octombrie.\n\n„Vreau să vă felicit pe toți pentru reușita din alegerile locale, pentru faptul că ați fost aleși consilieri locali, pentru faptul că ați depus astăzi jurământul, și, nu în ultimul rând, vreau să vă amintesc că ați jurat să faceți cu bună credință tot ceea ce stă în puterea și priceperea dumneavoastră pentru binele locuitorilor orașului. Eu vă îndemn pe toți să faceți așa. Faceți o uniune în Consiliul Local, astfel încât să fie bine tuturor locuitorilor orașului Bocșa”, le-a transmis Dorel Adrian Ursu noilor aleși locali.\n\nLa rândul său, primarul Bocșei speră într-o colaborare bună cu noii aleși locali, subliniind că va sprijini inclusiv proiectele venite din partea opoziției, atâta timp cât aceste sunt constructive pentru oraș.\n\n„Vă spun bine ați venit în Consiliul Local Bocșa! Unii ați mai fost consilieri, alții nu. Sper să colaborăm bine cu toții. Noi nu venim decât cu lucruri legale. Îl avem pe secretarul orașului, doamna Codruța Drăghici, pe care o cunoașteți mulți dintre dumneavoastră. Este o doamnă cu experiență, care nu a greșit până acum și zic eu că nici de acum înainte nu o va face. Mărturisesc că am avut o colaborare foarte bună și cu fostul Consiliu Local. Număr pe degetele de la o mână proiectele care nu s-au votat în unanimitate, și asta pentru că venim cu lucruri serioase. Cu toții ne dorim să dezvoltăm acest oraș. Eu vin cu propunerile în CL, dar și dumneavoastră puteți depune proiecte, dacă doriți un lucru sau altul pentru binele orașului Bocșa. Noi, prin Executiv, vă sprijinim, doar că toate lucrurile trebuie gândite și puse într-o ordine firească”, a spus Mirel Patriciu Pascu.",
        "label": "Banat"
    },
    {
        "title": "Urmărire încheiată în arest pentru un șofer din Timiș",
        "text": "Un șofer din Timiș a fost urmărit de polițiști prin localitatea Variaș și pe câmp, pe o distanță de aproximativ 4 kilometri, până când a fost nevoit să oprească. A ajuns în arest.\n\nȘoferul nu a oprit la semnalul oamenilor legii, în seara de 1 noiembrie. A ales să fugă pentru că nu avea permis iar numerele de înmatriculare erau false.\n\n„La data de 01 noiembrie, în jurul orei 18:20, polițiștii Secției 12 Rurală Periam au oprit pentru control în apropierea localității Variaș, un autoturism condus de către un bărbat, în vârstă de 20 de ani. În fapt, întrucât conducătorul auto nu a răspuns semnalelor de oprire ale polițiștilor, aceștia au pornit în urmărirea lui, reușindu-se oprirea acestuia după o distanță de aproximativ 2 km prin localitatea Variaș, 1,5 km pe câmp și 500 m pe DJ 692, unde a oprit și a activat luminile de avarie. În urma verificărilor efectuate, s-a constatat faptul că tânărul nu posedă permis de conducere pentru nicio categorie de autovehicule, autoturismul fiind neînmatriculat și având numere false”, a transmis IPJ Timiș.\n\nTânărul este cercetat pentru conducere pe drumurile publice a unui autovehicul neînmatriculat, punerea în circulație a unui autovehicul cu număr fals și conducerea unui vehicul fără a deține permis de conducere și a ajuns în arest.",
        "label": "Banat"
    },
    {
        "title": "Enescu și Ion Chichere, ocoliți de alergători",
        "text": "Lansarea la Reșița a filmului lui Toma Enache a obținut cei mai puțini bani dintre proiectele finanțate prin evenimentul sportiv „Alergând la pădure”.\n\nPentru lansarea peliculei „Enescu, jupuit de viu”, anunțată pentru 18 noiembrie la Cinema „Dacia”, cluburile Lions din Reșița au depus un proiect pentru organizarea unui eveniment complex. Pe lângă proiecția filmului, se vrea ca lansarea să cuprindă discuții cu regizorul Toma Enache și echipa sa, precum și interpretări ale unor lucrări de Enescu. Proiectul țintește strângerea a 15.000 de lei, fiind una dintre cele cinci inițiative locale selectate pentru a fi finanțate prin evenimentul sportiv desfășurat în weekend-ul trecut. Până ieri după-amiază însă, pentru lansarea lui Enescu se strânseseră doar 2.490 de lei.\n\nNici Ion Chichere n-a avut mai mult noroc. Asociația „Pro Banatul de Munte” a depus un proiect prin care se urmărește strângerea sumei de 15.000 de lei pentru organizarea unei tabere literare. Astfel se dorește aducerea unui omagiu poetului reșițean la aniversarea a 70 de ani de existență a Cenaclului „Semenicul”. Până ieri după-amiază, pentru tabăra literară s-au strâns 2.780 de lei.\n\nSe pare că participanții la concurs au fost sensibilizați mai mult de inițiativele de ordin social și cele dedicate tinerilor. Scriem asta deoarece pentru atelierul schimbării propus de Anitta Pelin, respectiv pentru tabăra „Vis de copil” propusă de Clubul Lions Onix din Reșița fondurile strânse au depășit sumele solicitate. La aceste inițiative se adaugă și cea pentru sterilizări gratuite depusă de Asociația Dogs Center. Nu s-a reușit strângerea întregii sume necesare însă suma strânsă până ieri după-amiază este una mulțumitoare. Campania de strângere fonduri însă continuă, cei interesați putând susține oricare dintre cauze aici.",
        "label": "Banat"
    },
    {
        "title": "Romeo Dunca, „inculpat” pentru inducerea în eroare a organelor judiciare și șantaj!",
        "text": "Până la 5 ani de închisoare riscă să execute președintele Consiliului Județean Caraș-Severin, atrage atenția fosta judecătoare Gabriela Stuparu!\n\nVicepreședinte PSD, fostă vicepreședinte al Tribunalului Caraș-Severin, Gabriela Stuparu reacționează cu Codul Penal în mână după ce Romeo Dunca s-a dus la DNA Timișoara să-și susțină plângerea penală în care a denunțat acte de corupție ce s-ar fi petrecut în Consiliul Județean Caraș-Severin. Mai exact, că persoane din conducerea PSD Caraș-Severin și consilierii județeni PSD, PMP și Pro România ar fi mituit din bani publici mai mulți primari PNL să treacă în tabăra social-democrată.\n\nGabriela Stuparu spune că Romeo Dunca se află „în fața momentului decontului electoral pentru dezastrul pe care l-a generat în Caraș-Severin în cei trei ani și jumătate de mandat” și că în loc să explice de ce lucrurile au bătut pasul pe loc în județ, „a început o campanie electorală mizerabilă, marcată de multiple plângeri penale, despre care orice observator neutru își dă seama că sunt false, pentru a construi o perdea de fum”.\n\nFostul magistrat îl avertizează pe președintele Dunca încă o dată de faptul că, din modul în care înțelege să prezinte lucrurile, par să se contureze elementele constitutive a două infracțiuni. În primul rând, cea de șantaj, faptă prevăzută și pedepsită de dispozițiile art. 207 Cod Penal: „Constrângerea unei persoane să dea, să facă, să nu facă sau să sufere ceva, în scopul de a dobândi în mod injust un folos nepatrimonial pentru sine ori pentru altul, se pedepsește cu închisoarea de la 1 la 5 ani”.\n\n„Concret, în ședința CJ din 15.03.2024, președintele RD le-a cerut consilierilor județeni să schimbe alocarea fondurilor de reechilibrare bugetară către primăriile PNL, prin revocarea hotărârii de consiliu anterioară (intrată în circuitul civil) în schimbul retragerii unei plângeri penale, cu privire la care orice student în anul întâi la drept realizează ca este falsă, mai puțin facultatea privată pe care a terminat-o Dunca. Acest aspect putând fi probat prin înregistrarea ședinței de CL din 15.03.2024.”, a motivat fosta judecătoare.\n\nÎn al doilea rând, Romeo Dunca riscă a se face vinovat de inducerea în eroare a organelor judiciare, faptă prevăzută și pedepsită de dispozițiile art. 268 Cod Penal: „Sesizarea penală, făcută prin denunț sau plângere, cu privire la existenta unei fapte prevăzută de legea penală ori în legătură cu săvârșirea unei asemenea fapte de către o anumită persoană, cunoscând că aceasta este nereală, se pedepsește cu închisoarea de la 6 luni la 3 ani sau amendă”.\n\n„Concret, Romeo Dunca a depus o plângere penală care conține acuze nereale, prin care susține că mai mulți primari PNL ar fi trecut la PSD ca urmare a unei infracțiuni de dare și luare de mită, prin simpla alocare a fondurilor de reechilibrare bugetară, atribut care revine Consiliului Județean, conform Legii 273/2006 (acuze pe care le repetă obsesiv în presa locală). Disperarea care l-a cuprins pe Romeo Dunca și lipsa oricărui respect față de lege îl împing pe acesta spre o potențială sferă infracțională, chiar în timpul exercitării mandatului de președinte al Consiliului Județean Caraș-Severin. Atunci când te duci și faci o plângere penală cunoscând că faptele invocate nu sunt adevărate, doar pentru a perpetua un narativ politic, induci în eroare organele judiciare. Statul Român, prin organele abilitate, cheltuie bani pentru a verifica dacă ceea ce invocă Dunca este adevărat sau nu, administrează probe, audiază martori, studiază documente. În mod normal și legal, nu e suficientă doar o soluție de neînceperea urmăririi penale, ci trebuie efectuate cercetări și față de cel care a inițiat plângerea penală în vederea tragerii la răspundere penală pentru pretinsa săvârșire a unor infracțiuni care nu se confirmă. Dunca a încercat să exercite presiuni asupra aleșilor locali în prezența întregii prese și a zeci de martori.”, a motivat și de această dată Gabriela Stuparu.\n\nNu e pentru prima dată când reprezentanți ai PSD reclamă faptul că Romeo Dunca scrie prea des plângeri penale și mult prea rar proiecte pentru dezvoltarea județului, practicile liderului fiind de fapt încercări de a intimida funcționari publici, aleși locali sau parlamentari.\n\n„Totodată, în mod constant și repetat, președintele CJ a atacat justiția din Caraș-Severin, pretinzând ca «informează alegătorii» despre așa-zisele nereguli judiciare (autointitulându-se, în mod ridicol, în fața unui complet de judecată «culegător de informații»), în realitate încercând să pună presiune asupra magistraților care-i instrumentează dosarele din al căror cadru procesual fac parte el sau persoane din cercul său de interese (una din acestea fiind în prezent inculpată în 3 dosare penale)”, a conchis Gabriela Stuparu.",
        "label": "Banat"
    },
    {
        "title": "DGA şi DIICOT devirusează ,,Ciuma Roşie” din Caraş-Severin",
        "text": "Corupţie generalizată politic în judeţul Caraş-Severin şi care a cuprins aproape toate structurile judeţene administrative ale statului Român. DGA şi DIICOT anchetează aproape toată conducerea PSD Caraş-Severin în ,,Mega dosarul de corupţie Statul Paralel”.\n\nCunoscutul jurnalist Sergiu Taban, prins şi el în vârtejul corupţiei politice a PSD-ului, cel puţin aşa reiese din măsurile luate de procurori până acum. Şpagă pentru diferite funcţii sau şantajul mediatic fiind două aspecte infracţionale pe care DGA şi DIICOT le cercetează acum. Ieri, printre cei audiaţi primarul localităţii Oraviţa, Ursu Costel, astăzi, City Managerul Judeţului Caraş-Severin Marius Damian chemat la audieri, senatorul PSD Ionuţ Chisăliţă audiat şi el de DGA. Tot astăzi este aşteptat şi Codrin Ştefănescu pentru a fi audiat. Aproape tot Comitetul Executiv Judeţean al PSD fiind audiat de procurori. Publicaţia Cărăşanul a atras atenţia publicului nu doar o dată că la Moldova Nouă, în Organizaţia PSD se cere ,,şpagă” pentru funcţii sau locuri de muncă în diferite instituţii locale. Luminiţa Jivan a fost întrebată nu o dată de către reporterul nostru de aceste lucruri care se întâmplă şi de fiecare dată a refuzat să creadă că se poate întâmpla aşa ceva. Iată că acum procurorii ne arată adevărata faţă a PSD-ului sub conducerea Luminiţei Jivan deputat de Caraş-Severin. Corupţia a cuprins din păcate pentru judeţul Caraş-Severin aproape tot PSD-ul. În Caraş-Severin, şi tind să cred că nu doar în judeţul Caraş, se petrec asemenea fenomene infracţionale, în care pregătirea ta profesională să fie strâns legată de culoare politică dacă vrei să obţii o funcţie de conducere, funcţionează din plin, pregătirea profesională nu are nici o legătură cu funcţia pe care o doreşti să o ocupi prin concurs, important să fi membru al partidului şi să dai dreptul cuvenit acolo unde trebuie.\n\nZi de zi in ochii tai",
        "label": "Banat"
    },
    {
        "title": "Pericol major la Băile Herculane: izvoarele esențiale au secat, iar turiștii fug din stațiune!",
        "text": "Băile Herculane, una dintre cele mai vechi și renumite stațiuni balneare din Europa, se confruntă cu o criză fără precedent! Două dintre izvoarele termale esențiale, Izvorul de ochi și Izvorul de stomac, au secat, iar turiștii, dezamăgiți, încep să evite stațiunea. Autoritățile locale sunt în alertă maximă, investigând cauzele acestui dezastru ecologic care amenință viitorul stațiunii. Situația a devenit critică în urma unei dezbateri publice organizate la Primăria Băile Herculane, unde autoritățile, specialiștii și localnicii au încercat să găsească răspunsuri. Consilierul județean Doru Coșei a atras atenția asupra unui posibil factor care ar fi contribuit la secarea izvoarelor: foraje ilegale care ar fi început încă din 2016 și care, în mod inexplicabil, au continuat fără intervenția autorităților. „Am pierdut două izvoare esențiale și nu știm dacă le vom mai putea recupera,” a declarat Coșei cu îngrijorare. Investigațiile preliminare indică faptul că activitățile de foraj, efectuate fără avize corespunzătoare, ar fi perturbat echilibrul hidrogeologic din zonă, conducând la secarea acestor surse vitale. Impactul asupra turismului este devastator. Băile Herculane, faimoase pentru apele sale termale cu proprietăți terapeutice, atrăgeau anual mii de turiști din întreaga lume. Acum, aceștia sunt forțați să își anuleze vacanțele sau să caute alternative, din cauza lipsei apei în hoteluri și a secării izvoarelor. „Vin aici de peste 30 de ani pentru tratamente, dar acum nu mai are rost să mă întorc. E o tragedie ce se întâmplă,” a spus cu tristețe un turist fidel al stațiunii. Dezamăgirea și furia sunt resimțite de toți cei care depindeau de aceste izvoare pentru sănătate sau pentru afaceri. Băile Herculane: de la glorie la decădere? Băile Herculane, un loc cu o istorie milenară, care a fost apreciat de împărați și aristocrați pentru apele sale vindecătoare, se confruntă acum cu un moment de cumpănă. Stațiunea, considerată cândva „cea mai frumoasă de pe continent” de către împăratul Austriei, riscă să își piardă complet strălucirea dacă izvoarele nu vor fi recuperate. Autoritățile locale au promis că vor face tot posibilul pentru a identifica sursa problemei și pentru a găsi soluții. Se vor efectua studii geotehnice și analize amănunțite ale apei, iar cei responsabili pentru forajele ilegale vor fi trași la răspundere. Cu toate acestea, incertitudinea planează asupra viitorului stațiunii, iar turiștii își pierd încrederea. Ceea ce ar fi trebuit să fie un loc de vindecare și relaxare s-a transformat într-un simbol al neglijenței și al lăcomiei umane. Turiștii evită acum Băile Herculane, iar stațiunea riscă să se afunde în uitare dacă nu se vor lua măsuri urgente pentru a salva izvoarele termale, adevăratele comori ale acestui loc unic.",
        "label": "Banat"
    },
    {
        "title": "Noua echipă de edili în Caraș-Severin: Reconfirmări și noutăți la nivel local",
        "text": "Rezultatele alegerilor locale din 2024 au adus atât continuitate, cât și noi perspective în administrațiile locale din județul Caraș-Severin, confirmând primari și viceprimari dedicați în marile orașe ale județului. : Continuarea unui drum pentru dezvoltare Ioan Popa (PNL) a fost reconfirmat în funcția de primar al Reșiței, oraș în plină transformare datorită proiectelor de reabilitare urbană și modernizare demarate în ultimii ani. Popa, cunoscut pentru viziunea sa ambițioasă în revitalizarea orașului, a reușit să obțină sprijinul reșițenilor, promițând să continue proiectele strategice pentru a transforma Reșița într-un hub modern. : Schimbarea adusă de Felix Borcean În Caransebeș, Felix Borcean (PSD) și-a păstrat funcția, continuând mandatul într-un moment în care orașul se confruntă cu nevoia de noi inițiative economice și sociale. Borcean, cu o abordare orientată către cetățeni, și-a exprimat intenția de a atrage investiții pentru a sprijini dezvoltarea economică și creșterea calității vieții locuitorilor. : Continuitate și stabilitate Dumitru Ursu (PSD) la Oravița și Gheorghe Românu (PNL) la Anina au fost reconfirmați de cetățeni, aducând stabilitate în administrația locală. Ambii edili au investit în proiecte de infrastructură și turism, elemente-cheie pentru economia locală a acestor orașe de pe Valea Carașului. : Încredere pentru încă un mandat Luca Mălăiescu (PSD) la Oțelu Roșu și Adrian Torma (PSD) la Moldova Nouă continuă să își exercite mandatele. Mălăiescu, un promotor al inițiativelor culturale și al proiectelor pentru tineri, își dorește să diversifice activitățile culturale și de divertisment, în timp ce Torma este concentrat pe dezvoltarea orașului ca un punct de interes economic pe Dunăre, vizând atragerea de noi investiții și stimularea turismului fluvial. O colaborare esențială între primari și viceprimari În 2024, echipele de primari și viceprimari și-au propus să colaboreze pentru a răspunde cât mai eficient nevoilor comunităților locale. Aceste parteneriate, susținute de încrederea primită la urne, vor fi esențiale în realizarea proiectelor de interes public și în consolidarea dezvoltării la nivel județean. Noul peisaj politic din Caraș-Severin ne arată un județ hotărât să continue pe calea modernizării, să răspundă provocărilor contemporane și să își sprijine comunitățile locale.",
        "label": "Banat"
    },
    {
        "title": "Băile Herculane, spre viitor sub umbrela asociației naționale a stațiunilor",
        "text": "Desemnată vicepreședinte peste regiunea de vest a României, Băile Herculane învață din mers și împărtășește din experiența proprie.\n\nAsociația Națională a Stațiunilor Balneare și Balneoclimaterice din România cuprinde 33 de staţiuni din România, inclusiv pe cele 25 care sunt certificate pentru resursele terapeutice pe care le deţin. Alături de Buziaș, Băile Herculane este una dintre cele două stațiuni din vestul țării cu ape minerale cu efecte terapeutice. La finalul săptămânii trecute, stațiunea de pe Valea Cernei, prin primarul Gheorghe Orza (al doilea din dreapta), a fost reprezentată la adunarea generală a asociației naționale, prilej perfect pentru schimburi de experiență și dialoguri constructive proiectelor și problemelor comune ale stațiunilor din țară.\n\n„Exemplele de bune practici prezentate arată dăruirea fiecăruia în dezvoltarea comunităților și sunt în asentimentul tuturor celor prezenti la întâlnire că suntem pe drumul cel bun. După alegerea conducerii asociației, stațiunea Băile Herculane a primit mandatul și responsabilitatea de a fi vicepreședinte pentru Regiunea Vest”, a spus Gheorghe Orza. Ulterior adunării generale, primarul a avut ocazia de a discuta cu Excelența Sa Regina Lochner, consulul general al Germaniei la Timișoara. În cadrul întâlnirii, cele două părți au arătat deschidere cu privire la o viitoare colaborare din care Băile Herculane poate beneficia de consolidarea relațiilor româno-germane.\n\nCum în stațiune sunt multe de făcut, în cursul zilei de ieri, oamenii de la Primăria Băile Herculane s-au ocupat de igienizarea celor două fântâni și a zonelor adiacente izvoarelor de apă plată din Băile Herculane. „S-a lucrat in echipă și astfel acțiunea a fost de succes. Cunoscând calitățile apei, ne dorim ca ea să ajungă la cetățeni în forma ei pură. Tocmai de aceea ne vom implica și în viitor în astfel de acțiuni”, a încheiat primarul din Băile Herculane mulțumind Serviciului Public de Gospodărie Comunală, Pompierilor Voluntari și tuturor celor implicați în activitate.",
        "label": "Banat"
    },
    {
        "title": "O nouă echipă managerială la TUR Reșița",
        "text": "Decizia vine ca urmare a reorganizării societății de transport local și extindere a serviciilor acesteia către populație.\n\nLa nivelul societății Transport Urban Reșița (TUR) vor avea loc, în perioada imediată, mai multe schimbări. Dănuț Jurubescu, administratorul societății, și-a înaintat demisia, contractul de încetare a activității urmând să-și producă efectele din 15 noiembrie. În locul său au fost desemnați cinci administratori provizorii, mandatați pentru o perioadă de cinci luni de Consiliul Local Reșița (cu posibilitatea prelungirii pentru alte două luni), în urma votului dat de aleșii locali în ședința ordinară de zilele trecute. Noua echipă este formată din Maria Asofronie, Andrei Apostol,Vladimir David și Laurențiu Stanciu, cei patru fiind propuși de aleșii locali PNL, și Ionuț Chisăliță, propunerea PSD.\n\nCei cinci vor asigura interimatul la TUR până la organizarea concursului pentru viitoarea echipă de conducere, care va fi formată din director general, director tehnic, director economic și director executiv.\n\n„Această echipă este una provizorie. Legislația actuală ne obligă să facem concursuri pentru Consiliul de Administrație în toate companiile pe care unitățile administrativ-teritoriale le dețin, și această echipă are rolul de pasaj, dintr-o zonă în cealaltă, dar, evident, ea este o echipă eterogenă, iar dacă îi analizăm pe toți în parte vom vedea că au un rol esențial. Prima persoană care a fost nominalizată este doamna Asofronie, directorul economic al Primăriei Reșița. Este un om pe care eu mă bazez enorm financiar și care îmi este de un mare suport. Mai este și Laurențiu Stanciu care probabil va prelua Transport Urban Reșița, în următoarea perioadă de timp”, a explicat primarul Ioan Popa.\n\nEdilul a mai precizat că este nevoie de această reorganizare, deoarece societatea trece la un alt nivel, odată cu modernizarea flotei de transport local. Actualul administrator al TUR Reșița rămâne în echipa primarului Popa.\n\n„TUR-ul va face un upgrade. Noi plecăm de la cauciucuri, perne de aer, pene, etc., într-o zonă în care avem 13 tramvaie noi, 24 de autobuze electrice noi (10 sosite și alte 14 în licitație n.r.), în care focusul nostru, pe perioadă scurtă și medie de timp, va fi să aducem cât mai mulți reșițeni în transportul urban, în detrimentul celui cu mașini personale. E o chestiune pe care eu o susțin mereu, și am nevoie acolo de oameni care să fie familiarizați cu noul sistem de transport public pe care vrem să-l implementăm. În ceea ce-l privește pe Dănuț Jurubescu, el rămâne în echipa noastră. Este un om pe care eu mă bazez, o să vedem dacă rămâne în structura TUR, alături de Laurențiu Stanciu, sau merge în altă parte. La vremea potrivită vom anunța și acest lucru”, a subliniat primarul Reșiței.",
        "label": "Banat"
    },
    {
        "title": "Luminița Jivan câștigă încă o dată împotriva Statului Român! A fost privată nelegal de libertate!",
        "text": "Curtea de Apel Timișoara este a doua instanță care obligă Statul Român să o despăgubească pe fosta șefă PSD Caraș-Severin pentru că ar fi stat fără temei legal în arest preventiv!\n\nMagistrații timișoreni au admis apelul declarat pârâtul Statul Român prin Ministerul Finanţelor împotriva sentinţei pronunțate în luna mai de Tribunalul Caraș-Severin, dar au schimbat-o doar în parte, în sensul că „obligă pârâtul la plata sumei de 35.000 lei către reclamantă cu titlu de despăgubiri pentru daunele morale”. Instanța de fond admisese în parte acțiunea în răspundere delictuală a Luminiței Jivan și obligase Statul Român să-i plătească 140.000 de lei cu titlu de daune morale, „pentru acoperirea prejudiciului cauzat printr-o privare nelegală de libertate în perioada cuprinsă între 09.12.2021 – 15.12.2021”. Practic, Curtea de Apel Timișoara a redus cuantumul despăgubirilor de la 140.000 de lei la numai 35.000 de lei.\n\n75.000 de lei daune materiale și 750.000 de lei daune morale solicitase Luminița Jivan pentru acoperirea prejudiciului cauzat prin privarea de libertate timp de o săptămână într-un dosar DIICOT în care e acuzată pentru comiterea infracțiunilor de constituirea unui grup infracțional organizat, de folosire a influenței ori autorității de către o persoană care îndeplinește o funcție de conducere într-un partid în scopul obținerii pentru sine sau pentru altul de bani, bunuri sau foloase necuvenite, de înșelăciune, complicitate la delapidare și trafic de influență.\n\nSentința Curții de Apel Timișoara nu e definitivă, poate fi atacată cu recurs în 30 de zile de la comunicare.\n\nLuminița Jivan, despăgubită de Statul Român pentru privare nelegală de libertate!",
        "label": "Banat"
    },
    {
        "title": "Ursu câştigă categoric la Oraviţa fotoliul de primar, dar fără o majoritate în consiliul local.",
        "text": "Ursu câştigă categoric la Oraviţa fotoliul de primar, dar fără o majoritate în consiliul local. Cine va instala viceprimarul? PRO România sau PNL? Decizie grea pentru URSU. În mod normal dacă se doreşte o apropiere şi o colaborare mai bună cu PNL, liberalii vor avea viceprimar. PRO România, cel puţin din declaraţiile din campania electorală, Almăjan nu doreşte funcţia de viceprimar. Rămâne de văzut dacă Ursu şi Almăjan vor colabora. PMP cu cei doi consilieri poate inclina balanţa pentru o majoritate confortabilă în consiliul local.",
        "label": "Banat"
    },
    {
        "title": "Tânărul de 19 ani care a strivit doi bătrâni cu un Porsche Cayenne, plasat sub control judiciar!",
        "text": "Nepotul fostului prim-procuror al Curții de Apel Timișoara, Gheorghe Pinteală, a fost reținut doar 24 de ore după accidentul mortal pe care l-a provocat în Caransebeș!\n\nReținut direct de către polițiști, tânărul a ajuns ieri, în calitate de inculpat, în fața procurorului de la Parchetul de pe lângă judecătoria Caransebeș care a preluat dosarul. Acesta a considerat că trebuie luată o măsură preventivă, și anume, aceea a controlului judiciar. În plus, tânărul care avea permisul luat doar cu 7 luni înainte de a produce tragedia, are interdicția de a mai conduce vreun autoturism pe drumurile publice.\n\n„A fost un tragic accident rutier, eveniment nedorit de către acest copil care n-a mai avut de-a face cu ilicitul penal. Este un student cu activitate impecabilă în cadrul Universității din Lugoj, un om care regretă profund și sincer cele întâmplate. Vorbim despre infracțiunea de ucidere din culpă, care prin însăși definiția ei este o in fracțiune săvârșită fără intenție. Sigur că regretele îl vor urmări și pe timpul procesului penal. El a avut o poziție de recunoaștere și de regret a faptelor.”, a declarat avocatul Cosmin Bolosin.\n\nPotrivit IPJ Caraș-Severin, din primele cercetări s-a stabilit că în timp ce tânărul de 19 ani conducea un SUV Porsche Cayenne pe strada de acces către Cartierul Valea Cenchii din Caransebeș, la intersecția cu strada Muntele Nemanu, a intrat în coliziune laterală cu partea dreaptă a unui autoturism condus pe drumul prioritar de un bărbat de 72 de ani. În urma accidentului a rezultat decesul conducătorului auto de 72 de ani și a pasagerei dreapta față, de 76 de ani.",
        "label": "Banat"
    },
    {
        "title": "Luminiţa Jivan tot mai singură în PSD?",
        "text": "PSD fierbe în continuare. Cu tot efortul depus în interiorul partidului de către Luminiţa Jivan, preşedintele PSD Caraş-Severin, rezultatele sunt departe de atmosfera care ar trebui să fie într-un partid aflat la putere. Plecarea din PSD a fostului preşedinte Ion Mocioalcă este o mică ,,glumă” comparativ cu ce o aşteaptă pe Luminiţa Jivan de la greii PSD-ului. Oamenii creaţi de către Mocioalcă pregătiţi, puşi pe funcţii, promovaţi în diferite structuri, în ultimii 12 ani ,sunt inca loiali lui Ion Mocioalcă, chiar dacă acum sunt tot în PSD şi nu au migrat către PRO România. Revolta din interiorul PSD-ului din cursul săptămânii trecute ne arată clar că Luminiţa Jivan, dacă nu ,,ascultă de primarii care sunt tot mai greu de săturat” sau de alţi grei, are mari probleme. Ce poţi să le faci, să îi dai afară din partid pe toţi? Ce soluţii poţi adopta când 4, 5 primari PSD şi-au plasat deja copii ca preşedinţi de organizati locale ,la PRO România? Greu de gestionat un partid cu atatea ,,increngaturi,,si condus atâţia ani de către Ion Mocioalcă, bine pregătit în ale politicii judeţene şi uns cu toate alifiile necesare destructurării organizaţiei judeţene PSD. Aşa, uşor, uşor şi bucată cu bucată sigur migrarea către PRO România a mai multor grei din partid nu înseamnă o pierdere majoră din electoratul PSD iar acest lucru o ştiu cu toţii. Pierderea mare va fi calitatea noilor oameni care vor conduce PSD-ul şi deconcentratele la nivel judeţean şi local, care sunt o armată de funcţionari bine plătiti din banii publici. Ce faci, îi dai afară pe toţi că sunt oamenii lui Mocioalcă? Aici cred că se greşeste… PRO România ia 10% din electoratul PSD doar cu funcţionarii publici daţi afară pe criteriul că sunt oamenii lui Mocioalcă şi ce dracu pui în loc? Dacă la partid orice membru poate ajunge azi vicepreşedinte la conducerea deconcentratelor şi instituţiilor trebuie totuşi promovaţi oamenii cu o pregătire profesională corespunzătoare. Revolta din PSD pusă pe seama negocierilor dintre Vela, Ursu şi Luminiţa Jivan, discuţii referitoare la schimbarea Vicepreşedintelui CJ Popovici, a fost doar un motiv de ceartă şi scandal. Discuti private între conducătorii formaţiunilor politice, au fost, sunt şi vor fi mereu.Dealtfel, inclusiv negocierile dintre partide se duc de cele mai multe ori între ,,şefi” şi apoi discuţii informale către celelalte structuri de conducere. Şi nu cred eu că a fost dracul aşa de mare încât era necesar să genereze un scandal, Prăjnescu de la Cărbunari, aşa dintr-o dată vezi doamne lupta lui cu liberalii. Pentru Luminiţa Jivan următoarele cinci zile sunt critice din punct de vedere politic. Ori controlezi organizaţia, ori o pierzi. Şedinta CJ de joi este crucială si foarte interesanta in conditiile in care Silviu Hurduzeu va lipsi ,pe surse asa se vehiculeaza in anumite medii. Dacă Popovici nu va fi schimbat va fi jale În PSD atât pentru Luminiţa Jivan cât şi pentru consilierii judeţeni care nu vor susţine proiectul de hotărâre referitor la schimbarea lui Popovici. Foarte multe semne de întrebare sunt: dacă liberalii nu susţin în totalitate proiectul şi nu votează pentru schimbare? Şi aceasta este o variantă plauzibilă, Vela nu-şi asumă acest proiect aşa cum declara pentru Express de Banat: ,,În tabăra cealaltă, la liberali, ceva mai multă liniște, dar la fel de multe nemulțumiri! Lui Vela i se reproșează că a acceptat să lucreze la debarcarea lui Popovici în schimbul salvării scaunului lui Ovidiu Chimigeriu la Transal Caransebeş. Soarta acestuia e acum în mâinile PSD-ului. Adică, ale Luminiței Jivan. Vela dezminte categoric o astfel de variantă și spune că inițiativa de a-l schimba pe Popovici le aparține consilierilor județeni PNL, el neavând niciun amestec.” Un lucru este cert acum, toată lumea negociază cu toată lumea. Ce se întamplă cu adevărat în spatele uşilor închise greu vom afla… Ce câştigă liberalii dacă îl schimbă pe Popovici? Doresc doar destabilizarea PSD-ului sau totuşi vor obţine câteva funcţii importante? Greu de anticipat, vom afla probabil în următoarele 33 de zile.\n\nZi de zi in ochi tai",
        "label": "Banat"
    },
    {
        "title": "Seif, golit în miez de noapte la Timișoara",
        "text": "Doi bărbați au fost arestați pentru că au furat mii de lei și tutun dintr-un seif dintr-un magazin din Timișoara.\n\nLovitura a fost bine pusă la punct. Unul dintre suspecți avea codul de acces în casa de valori și cheile magazinului, iar cel de-al doilea a pus planul în practică în miez de noapte.\n\n„În noaptea de 11.09.2023, în intervalul orar 01:12-03:51, autorul infracțiunii, beneficiind de complicitatea unui alt inculpat care i-a pus la dispoziție cheile de acces într-o societate comercială din Timișoara, codul de dezarmare a sistemului de alarmare, precum și codul de deschidere a seifului unde erau depozitate valorile monetare, având fața acoperită cu o cagulă, a pătruns folosindu-se de acestea în interiorul societății comerciale, iar din interior a sustras 1.309 pachete de tutun și suma de 26.883,61 lei, cauzând un prejudiciu total de 52.229,11 lei”, a transmis Parchetul de pe lângă Judecătoria Timișoara.\n\nAcum, ambii bărbați sunt trimiși în judecată pentru furt calificat și complicitate la furt calificat. Cei doi sunt în arest preventiv.",
        "label": "Banat"
    },
    {
        "title": "Răceală, gripă sau COVID? Pot avea simptome similare?Cateva informatii suplimentare!",
        "text": "Deşi răceala, gripa şi boala COVID-19 sunt cauzate de virusuri diferite, pot avea simptome similare. Cele mai multe persoane infectate cu virusul SARS-CoV-2, care cauzează boala COVID-19, pot avea cel puţin unul dintre simptomele cheie.\n\nDeşi răceala, gripa şi boala COVID-19 sunt cauzate de virusuri diferite, există totuşi simptome cheie specifice, asociate fiecărui virus în parte, potrivit BBC. Majoritatea persoanelor bolnave de coronavirus vor avea cel puţin unul dintre simptomele cheie: temperatură ridicată tuse persistentă pierderea sau modificarea simţului mirosului sau gustului. Cum diferenţiezi simptomele? Febra este un simptom cheie al coronavirusului, dar temperatura ridicată este specifică şi în caz de gripă sau prezenţa în organism a unei alte infecţii. Febra este un semnal important că ceva rău se întâmplă în organism, de regulă fiind vorba despre o infecţie. Şi infecţiile virale pot da febră. În cazul răcelilor, o temperatură a corpului de peste 37 grade C nu este motiv pentru a recurge la antibiotice, el neavând vreun efect concret. O temperatură peste 37,8 C poate avea şi alte surse, nu doar infectarea cu SARS-CoV-2.\n\nGripa cauzează de regulă febră, instalată brusc, şi este asociată altor simptome precum frisoanele, oboseală accentuată, dureri musculare intense, potrivit unui comunicat al Spitalului Universitar de Urgenţă Militar „Dr. Carol Davila”. Tusea Tusea poate avea două forme: tusea uscată apare atunci când o persoană nu expectorează. Aceasta apare la începutul infecţiei virale a tractului respirator. Tusea uscată poate apărea când infecţia pătrunde în căile respiratorii sau la inhalarea aerului rece. tusea umedă apare atunci când se expectorează cu spută, prin intermediul căreia sunt eliminaţi agenţii patogeni din tractul respirator. Tusea umedă nu trebuie să fie împiedicată, se tratează cu medicamente, diluând sputa acumulată şi facilitând expectorarea ei. Cauza tusei poate fi identificată în funcţie de durata acesteia. La coronavirus, tusea se manifestă des, în mai multe crize sau „episoade” în decurs de 24 de ore, potrivit BBC. Ministerul Sănătăţii recomandă, totuşi, menţinerea unei distanţe de cel puţin 1 metru între persoane, în special când acestea tuşesc sau strănută, deoarece picăturile de salivă încărcate cu agenţi patogeni pot transporta virusul. Pierderea sau schimbarea mirosului sau gustului Existenţa tulburărilor de gust şi miros este dificil de diagnosticat. O alterare a mirosului sau a gustului poate fi secundară unor procese din diverse categorii de patologii sau poate fi un simptom primar. Simptome ca anosmia, adică lipsa mirosului, şi ageuzia, adică dispariţia totală a simţului gustului, sunt două simptome ce pot fi luate în calcul pentru posibila depistare a infecţiilor cu noul coronavirus, spune Academia americană de otolaringologie. „În special anosmia a fost constatată la pacienţii care au fost testaţi pozitiv pentru coronavirus şi care nu aveau alte simptome”, se spune într-un comunicat postat duminică pe site-ul Academiei, conform Digi 24. Ce este un coronavirus? Potrivit Societăţii Române de Microbiologie, coronavirusurile sunt o familie numeroasă de virusuri care se găsesc atât la animale, cât şi la oameni. Unele infectează oamenii şi sunt cunoscute ca fiind cauza unor boli, de la răceala comună la boli mai severe, cum ar fi Sindromul respirator din Orientul Mijlociu (MERS) şi Sindromul respirator acut sever (SARS). Ce este un coronavirus ”nou”? Un coronavirus nou (CoV) este o nouă tulpină de coronavirus care nu a fost identificată anterior la om. Coronavirusul nou, denumit recent COVID-19, nu a fost detectat înainte de focarul raportat din Wuhan, China, în decembrie 2019. Cât de periculos este? La fel ca în cazul altor boli respiratorii, infecţia cu SARS-CoV-2 poate provoca simptome uşoare, inclusiv secreţii nazale, dureri în gât, tuse şi febră. Poate fi mai severă la unele persoane şi poate duce la pneumonie sau dificultăţi de respiraţie. Mai rar, boala poate fi fatală. Persoanele în vârstă şi persoanele cu afecţiuni medicale preexistente (cum ar fi diabetul şi bolile de inimă) sunt mai vulnerabile la îmbolnăvirea severă cu virusul.\n\nDeşi răceala şi gripa au multe simptome asemănătoare, răceala este în general uşoară, dar gripa tinde sa fie mult mai severă ca manifestare, potrivit Ministerului Sănătăţii. Deseori, răceala debutează cu stări de oboseală, strănut, tuse şi nas înfundat. Este posibil să apară şi febra, dar de obicei ea este cu 1-2°C mai ridicată decât în mod normal. Pot apărea iritaţie sau roşeaţă în gât, ochi lăcrimoşi şi dureri de cap. Toate aceste simptome pot varia de la persoană la persoană. Răceala durează de la 3-4 zile până la 10 zile. Majoritatea adulţilor au 1-2 răceli/an, în timp ce copiii pot avea 5-8 răceli/an. Gripa debutează brusc şi violent, cu febră care este însoţită de stări de slăbiciune şi oboseală, tuse uscată, nas care pare să curgă la nesfîrşit, frisoane, dureri musculare, dureri puternice de cap, dureri oculare şi roşeaţă în gît. Febra poate dura de la 3 la 5 zile. După vindecare este posibil ca starea de slăbiciune, oboseala şi tusea să mai dureze pîna la 3 săptămîni.\n\nGripa este des întâlnită iarna şi la începutul primăverii. Gripa este cauzată de un virus care atacă, în primul rînd, nasul, gâtul şi bronhiile, şi uneori chiar şi plămânii. De obicei, infecţia durează o săptămînă şi se manifestă prin: – apariţia bruscă a febrei; – dureri de cap; – slăbiciuni; – tuse; – dureri în piept, articulaţii, etc. În prezent circulă cel mai des 2 tipuri de virusuri de gripă, care afectează omul: A şi B. Virusurile de tip A cauzează cele mai multe epidemii larg răspîndite; virusurile de tip B cauzează in general, epidemii regionale. Structura genetică a virusurilor de gripă permite frecvente schimbări în caracteristicile lor antigenice, cunoscute drept modificări genetice, care fac necesară reformularea anuală a vaccinurilor anti-gripale.",
        "label": "Banat"
    },
    {
        "title": "Torma, forțeză excluderea din PNL?",
        "text": "Moldova Nouă a fost de notorietate în Banat prin atitudinea lui Torma de după alegerile din 2016. Cred că nu a fost zi în care să nu beștelească în toate formele posibile, PSD-ul ca partid:”Ciuma Rosie”, “nazisti”, “criminali”, “”penali, etc.De fapt, pe unde trece seamănă doar ură și dușmănie.\n\n Incapabil să conviețuiască politic cu vreo formațiune politică, după numai câteva luni de “liberalism” intră în coliziune cu Valeria Schelean, deputat liberal de Caraș-Severin, care de altfel a și refuzat să mai facă parte din conducerea judeteana PNL datorită lui Torma. Atunci Vela ar fi trebuit să intervină dur și categoric. Poate că acum ar fi fost mai disciplinat în interiorul PNL-ului.Astăzi asistăm la un asalt împotriva lui Marcel Vela, atac menit să forțeze excluderea și nu “reînoirea” PNL-ului cu oameni tineri.\n\n Îl luăm ca exemplu pe el însusi. Tânăr și potent om de afaceri, de la el te-ai fi asteptat ca, Primăria orașului Moldova Nouă să fie un model pentru toți precedesori lui sau orașul Moldova Nouă să fie “boboc” după 2 ani și jumătate.\n\n Greu de descris în cuvinte modul de conducere și administrare al orașului Moldova Nouă. Dezastru financiar din toate punctele de vedere și ce este și mai important ne-a arătat că nu poate conduce primăria Moldova Nouă fără PSD. Dacă prefectul Lupu Matei și Hurduzeu, presedintele CJ, nu dirijau bani serioși către Consiliul Local Moldova Nouă, pe data de 1 ianuarie 2019 Primăria Moldova Nouă era în colaps.\n\n Da. asta înseamnă “tânăr și cu bani”. Vis-a-vis de dorința lui de a reforma PNL Caraș-Severin, ce înseamnă azi organizația locală PNL Moldova Nouă? Proprii angajați și apropiați ai familiei Torma.\n\n Ușor, ușor, lumea se trezește la realitate și chiar apropiații lui și care au fost promovați datorită lui, nu mai sunt de acord cu politica “războinică” și “distructivă”, promovată și în somn de Torma. Și pot da un exemplu: în ultimele zile pe rețeaua de socializare Facebook, Lavinia Almajan, consilier local PSD, postează o trecere în revistă a ultimilor 2 ani și jumătate de activitate a lui Torma. Printre aprecierile (like) făcute de cititori am regăsit-o și pe doamna Carmen Sdeorna. O femeie citită și cu un anumit grad de cultură și care suntem convinși că a apreciat cu bună știință postarea, chiar dacă ulterior, a revenit asupra postării cu un comentariu: că telefonul “ a alunecat și a dat like singur”. Probabil în viitorul apropiat va fi pedepsită politic ca și Draga Popa.\n\n Am făcut doar o trecere scurtă în revistă a lui Torma și cam ce câștig reprezintă el pentru politica liberală județeană. Sigur în mintea lui s-a născut o idee ca: -dacă Mocioalcă a putut fi dat jos de către Luminița Jivan, poate și el să-l schimbe pe senatorul Vela. Sigur, poate încerca. Așa-i în politică. Aștepți greșeala șefului.\n\n În ultima vreme, mereu spunea cu diferite ocazii că ar migra la PSD dar în timpul mandatului cam greu. Dacă Torma demisionează din PNL își pierde mandatul. Altfel stau lucrurile dacă îl exclude PNL-ul. Poate deveni independent sau se înregimentează la o altă formațiune polică. Deocamdată Vela i-a atras doar atenția lui Torma. Rămâne de văzut ce se va întâmpla cu Torma. Dacă îl mai “brușeșce” pe Vela, acesta din urmă nu-l va exclude, dar s-ar putea ca să-l lase fără sprijin liberal în Consiliul Local, asemanator cu cazul Firea în Consiliul General București, caz în care până și consilierii PSD au votat împotriva proiectelor puse pe ordinea de zi de către Firea. Și s-au văzut rezultatele. Imediat s-a aliniat Firea. O mai vedem și auzim la tv…?\n\n Ce reprezintă azi Torma în politica județeană? Simplu. O sursă de finanțare indisciplinată și pe care doresc s-o disciplineze și PSD-iștii și liberalii. Partidele politice au nevoie de bani serioși pentru funcționare și conteză prea puțin dacă ai rezultate în orașul pe care îl păstorești dacă ști să,, împarți,,",
        "label": "Banat"
    },
    {
        "title": "O porţie de ipocrizie se mai poate, vă rog?",
        "text": "Poate că îmi era mai la îndemână să scriu ceva despre La mulţi ani şi un An Nou fericit. Dar, citesc pe media ce mai zice unul, altul şi am un sentiment de revoltă, aproape. Preşedintele Iohannis s-a hotărât înainte de Revelion şi l-a desemnat pe Sorin Grindeanu pentru funcţia de premier al României. Toată lumea a răsuflat uşurată. S-a evitat o eventuală criză politică. Din acel moment, părea că toată lumea poate să treacă pe sarmale şi piftii, liniştită că vom petrece trecerea dintre ani reconfortaţi politic. Dar nu, media trebuie să respecte onorariul. Nu, nu pot fi imparţial, din moment ce tu mă plăteşti să nu fiu. Dar, scrierile unui confrate de la Bucureşti mă fac să-mi amintesc de slugile ce plusau şi cereau un bici în plus, sau încă un lanţ (unitate de măsură agricolă în Banat) de săpat, pentru a demonstra ce slugi demne şi de onoare sunt ele. Aşadar, ce face presarul? În primul rând declară ritos că premierul desemnat (atenţie, încă nu este premier) calcă pe memoria bunicului său persecutat politic de comunişti. De ce? Pentru că tânărul Grindeanu, în 1996 s-a înscris în PDSR şi nu în PNŢ sau PNL, aşa cum zice ziaristul de la Bucureşti că ar fi trebuit. Aici, am ceva nedumeriri. Dacă bunicul a fost legionar, musai să fiu şi eu? Dacă bunicul a fost ceapist, musai să fiu şi eu? Dacă, dacă, dacă. Pe de altă parte, domnule ziarist, domnul Grindeanu trebuia să intre în 1996 în faimoasa CDR care a continuat vânzarea pe nimic şi pe şpăgi grase a economiei româneşti? Era mai frecventabil dacă ar fi făcut parte din gaşca de hoţi a de sine declaratei drepte? Da, a intrat la ceilalţi hoţi! Dar chestiunea asta nu are a face cu bunicul de la Borlovenii de pe Almăj şi nici nu este o probă că Grindeanu este hoţ sau trădător de arbore genealogic. Mai scrie domnul ziarist, crezând că are umor, despre faptul că premierul desemnat nu era în centrul atenţiei la conferinţa de presă de după desemnare şi, insinua că este papagalul lui Dragnea. Păi, hai să ne înţelegem. PSD plus ALDE îşi prezentau satisfacţia că premierul propus de ei a fost acceptat de preşedintele ţării. Liderul coaliţiei, vrem nu vrem, este Liviu Dragnea. Făcea, pe undeva, oficiul de gazdă. Firesc şi corect din punctul de vedere al uzanţelor politice. Da, nefiresc ar fi ca, după investirea în funcţia de premier, Grindeanu să stea tot la una dintre părţile laterale ale lui Dragnea. Până atunci însă, Grindeanu este subalternul lui Dragnea pe linie politică. De la validare va putea fi doar subalternul românilor. Şi-atunci, de ce nevoia de a face zarvă din nimic? Pentru orice ziarist cu ceva experienţă şi nas prin meseria asta, este clar. Ziaristul ori are ordin de zi pe unitate să-l execute pe Grindeanu, ori e atât de prost încât îşi face reclamă gen mama Omida. P.S. Individul de la Bucureşti nu ratează nicio ocazie de a spune că a plecat din Banat. Halal!\n\nSa auzim de bine!",
        "label": "Banat"
    },
    {
        "title": "Pavilionul 14 se întoarce la Spitalul CF Timișoara",
        "text": "Guvernul a aprobat, joi, declanșarea procedurilor de expropriere pentru Pavilionul 14 al Spitalului Clinic CF Timișoara.\n\nClădirea, cunoscută ca Pavilionul 14 sau corpul C1, va fi preluată de unitatea sanitară ca să fie integrată în infrastructura spitalului și reamenajată corespunzător necesităților medicale în creștere din regiune. Decizia vine după ce imobilul, retrocedat în urmă cu câțiva ani, și-a pierdut statutul de locație funcțională pentru spital, în urma deciziei proprietarului de a nu mai prelungi contractul de închiriere la începutul anului 2024. Drept urmare, secțiile care funcționau anterior în Pavilionul 14 au fost relocate în alte pavilioane ale spitalului.\n\nGuvernul a alocat 4,4 milioane de lei pentru realizarea exproprierii și achiziționarea clădirii de 865 de metri pătrați.\n\n„Banii necesari exproprierii vor fi transferați către Ministerul Transporturilor si Infrastructurii România, care va putea astfel să achiziționeze clădirea de la deținătorul actual. Suma alocată este de 4,4 milioane de lei.”, a anunțat Alfred Simonis, președintele CJT.\n\nDupă finalizarea procesului de achiziție, imobilul va intra într-un amplu program de reabilitare și modernizare, urmând să devină parte a Ambulatoriului Integrat al Spitalului Clinic CF și să ofere spații pentru internările de zi.",
        "label": "Banat"
    },
    {
        "title": "CARANSEBESUL IN SARBATOARE: MAINE VINE GEORGE SIMION IN VIZITA!",
        "text": "George Simion – între Caransebeș și Moldova Nouă: Propaganda electorală se îmbină cu răsunetul incidentelor de la TV În plină campanie electorală, George Simion, liderul AUR și candidat la Președinția României, anunță o vizită la Caransebeș, iar în Moldova Nouă urmează să se desfășoare Târgul de Toamnă, eveniment care, în mod tradițional, atrage mulțimi de oameni. Comunitățile locale se întreabă dacă Simion va face un „popas de campanie” și la Moldova Nouă, încercând să cucerească inimile participanților la târg. Incidentul de la Antena 3: intrare bruscă în dezbaterea electorală Vizita lui Simion la Caransebeș vine la puțin timp după un moment intens urmărit pe micile ecrane. În timpul unei dezbateri televizate, la emisiunea „Un președinte în fața națiunii” moderată de Mihai Gâdea, George Simion a făcut o intrare… neașteptată. Fără a fi invitat oficial să participe la discuție, acesta a apărut pe platourile de la Antena 3 CNN, unde, pe un ton intens, a încercat să clarifice zvonurile cu privire la o presupusă legătură a sa cu serviciile de informații ruse. Momentul a generat o reacție acidă din partea moderatorului, Mihai Gâdea, care i-a spus: „Domnule Simion, aici nu suntem la Russia Today, suntem la CNN. Vreți să vă pun imnul Rusiei să vă liniștiți?”. Dialogul a continuat într-o atmosferă tensionată, cu Simion susținând că a fost invitat și Gâdea refuzându-i apariția neanunțată. Întrebarea care planează asupra vizitei liderului AUR la Caransebeș este dacă acesta își dorește să „restabilească” imaginea, încercând să lase în urmă momentele controversate din platoul televiziunii. În Moldova Nouă, oamenii de rând își doresc un spectacol autentic al toamnei, nu unul electoral, și se întreabă dacă Simion își va face drum și pe acolo. Va încerca, oare, candidatul AUR să își câștige susținătorii direct din mulțime, arătându-le, în stilul său caracteristic, că este „omul poporului”? Este de așteptat ca, la Caransebeș, Simion să se adreseze susținătorilor săi pe un ton plin de ardoare și să folosească această apariție ca un prilej pentru a clarifica, poate din nou, poziția sa față de zvonurile legate de „umbra rusă”. Însă întrebarea rămâne: va reuși acest demers să atragă sprijinul celor nehotărâți sau va deveni doar o demonstrație pentru susținătorii fideli? Se așteaptă ca vizita lui George Simion să fie una spectaculoasă, cu promisiuni și cu mesaje patriotice, dar dacă aceasta va fi de ajuns pentru a convinge electoratul de sinceritatea lui, rămâne de văzut. Târgul de Toamnă din Moldova Nouă și piața Caransebeșului ar putea deveni nu doar locuri de întâlnire, ci și spații de testare a popularității liderului AUR în rândul „maselor iubitoare” de autentic. În încercarea de a obține o reacție oficială din partea liderilor AUR din Caraș-Severin cu privire la vizita lui George Simion la Caransebeș, demersurile noastre s-au lovit de un zid de tăcere. Contactați telefonic, unii dintre reprezentanții locali ai partidului fie nu au răspuns, fie au preferat să își decline competența de a comenta pe marginea subiectului. Rămâne de văzut dacă, în fața publicului din Caransebeș și Moldova Nouă, mesajul liderului AUR va fi la fel de lipsit de echivoc sau dacă misterul va pluti în continuare asupra discursului său politic.",
        "label": "Banat"
    },
    {
        "title": "Plângere în instanţă pentru a bloca lucrările la pasajul din Lugoj",
        "text": "Ministerului Transporturilor, CFR, Consiliului Județean Timiș și Primăriei Lugoj, acționate în instanță de locuitorii din zona Străzii Bocșei.\n\nCetățenii au au decis să depună o plângere în instanță în legătură cu proiectul de modernizare a liniei feroviare Caransebeș – Timișoara – Arad. Plângerea va fi formulată împotriva soluției de a ridica un pasaj suprateran pe Strada Bocșei din Lugoj, o construcție de 500 de metri lungime și 15 metri înălțime, destinată traversării căii ferate. Locuitorii susțin că această structură ar „îngropa” zona și ar crea o barieră vizuală, blocând accesul la lumina naturală pentru locuințele din apropiere. Ei cer schimbarea soluției prin construirea unui pasaj subteran, care nu ar mai crea deranjul și disconfortul menționat.\n\nPână să ajungă la această soluţie, aproape 500 de persoane au semnat o petiție prin care au cerut modificarea soluției de infrastructură propusă pentru trecerea căii ferate de pe Strada Bocșei, invocând impactul negativ asupra calității vieții din zonă. CFR a răspuns deja la petiția lugojenilor și a transmis că nu va schimba soluția, proiectul continuând așa cum a fost prevăzut. Locuitorii au anunțat că au angajat deja o casă de avocatură, care îi va reprezenta în instanță. În această săptămână, casa de avocatură va depune o plângere împotriva soluției alese pentru a bloca ridicarea pasajului.",
        "label": "Banat"
    },
    {
        "title": "Poli Timișoara: CJ Timiș caută soluții pentru finanțarea echipei",
        "text": "Autoritățile județene caută soluții legale pentru a finanța clubul Politehnica Timișoara. La CJ Timiș a avut loc, vineri, o întâlnire în acest sens, cu actorii implicați.\n\n„Poli nu moare! O spun răspicat, trebuie să facem tot ce ține de noi pentru ca cel mai puternic brand al Banatului să își recapete gloria.”, a declarat președintele CJ Timiș, Alfred Simonis.\n\nSimonis a avut, vineri, o întâlnire cu rectorul Universității Politehnica, Florin Drăgan, și reprezentanți ai asociației suporterilor Druckeria pentru a discuta variantele legale de finanțare a clubului. „Actuala formă de organizare a clubului nu permite niciunei instituții publice să investească în mod legal bani. Vom găsi, cu siguranță, cea mai bună variantă pentru ca, din sezonul viitor, să putem finanța echipa.”, a explicat liderul CJ Timiș.\n\nÎn cadrul discuțiilor s-a abordat și subiectul demolării actualului stadion. „Peste aproximativ o săptămână va fi desemnat câștigătorul licitației de demolare. Dacă nu vor exista contestații, buldozerele își vor intra în drepturi.”, a mai precizat Simonis.\n\nÎn prezent, cluburile care vor să acceseze bani publici trebuie să funcționeze ca entități non-profit, fără scop comercial, iar activitățile finanțate să fie în conformitate cu legislația specifică și reglementările fiscale.\n\nPoli Timișoara a beneficiat în trecut de finanțare din partea autorităților locale și județene, dar această susținere s-a oprit din cauza unor schimbări legislative și juridice. În anii 2000, clubul a fost sprijinit de Primăria Timișoara și CJT, atât prin alocarea de fonduri directe, cât și prin facilități logistice și administrative. În acea perioadă, Poli a jucat în Liga I și a avut performanțe, precum participarea în competițiile europene.",
        "label": "Banat"
    },
    {
        "title": "Lucrările la podul de la Tapia, blocate de lipsa unui aviz",
        "text": "Situația lucrărilor la podul din localitatea aparținătoare de Lugoj a fost discutată în cadrul unei vizite la fața locului.\n\nPrimarul Călin Dobra a fost prezent la întâlnire de lucru ținută la fața locului având ca subiect situația cu care se confruntă cetățenii din Tapia din cauza sistării lucrărilor de reabilitare a podului. La discuții au fost prezenți și Tudor Viluș, șeful serviciului pentru administrarea drumurilor și transport din cadrul Consiliului Județean Timiș, comisarul-șef Cosmin Stoian, șeful Biroului Rutier Lugoj, precum și localnici.\n\n„Am fost la podul de la Tapia împreună cu reprezentanții Consiliului Județean Timiș și cei ai Poliției Rutiere Lugoj, pentru a discuta despre reabilitarea acestuia. Am aflat că, fiind monument istoric, pentru ca lucrările să continue, este nevoie de avizul Direcției pentru Cultură. Facem tot posibilul să obținem acest aviz cât mai rapid! Între timp, consiliul județean ne-a asigurat că se va construi o rută alternativă în zonă și vom îmbunătăți drumul de exploatare folosit acum. Vă mulțumim pentru răbdare, suntem aici să rezolvăm situația”, a declarat Călin Dobra.\n\nÎn continuare, edilul șef împreună cu reprezentanții Consiliului Județean Timiș, cei ai Biroului Rutier Lugoj și o parte a comunității din satul Măguri au inspectat drumul de exploatare folosit în prezent ca rută ocolitoare, drum aflat în administrarea municipalității.",
        "label": "Banat"
    },
    {
        "title": "Cea mai bună apă din Banat, la robinetele locuitorilor din Dognecea",
        "text": "Primarul Remus Rof a forat după apă în Munții Dognecei și aduce în casele oamenilor cea mai pură apă din Banat.\n\nMunții Dognecei, de unde se alimentează cu apă fabricile Perenna și Aura, devin sursă și pentru administrația locală condusă de Remus Rof. Edilul social-democrat spune că apa care urmează să curgă, nu peste mult timp, la robinetele locuitorilor din Dognecea are proprietăți deosebite, datorită purității sale, și un debit care nu va pune probleme pe perioadele secetoase din an.\n\n„Lucrăm la alimentarea cu apă a localității Dognecea. S-a făcut forajul de apă, am luat analizele și probele sunt foarte bune, căci știm cu toții că din Munții Dognecei izvorăsc cele mai bune ape. Tot din acești munți se alimentează și fabricile de apă Perenna și Aura. La fel și apa forată de noi. Este de calitate superioară, zero bacterii, și un debit de 10 metri cubi/oră, un debit foarte mare”, a spus primarul comunei Dognecea, Remus Rof.\n\nConstructorul, care a demarat lucrările de puțin timp, are la dispoziție 12 luni pentru finalizarea proiectului, pentru care Primăria Dognecea a obținut finanțare prin Programul Național de Investiții „Anghel Saligny”.\n\n„S-a făcut forajul, și acum urmează să se tragă rețeaua de apă. Se pun două bazine de 150 de metri cubi, totul o să fie prin cădere pentru că acolo este și cel mai înalt punct din zonă. Nu o să ne trebuiască pompe, este un lucru foarte bun și, repet, vom avea o apă de cea mai bună calitate”, a adăugat Rof.",
        "label": "Banat"
    },
    {
        "title": "Dosarul de trafic de influență al primarului Brian Filimon, oprit în camera preliminară?",
        "text": "Primarul comunei Măureni și omul de afaceri Ianco Zifceak au fost trimiși împreună în judecată de DNA Timișoara, însă procesul penal ar putea înceta înainte practic să înceapă, e convins politicianul.\n\nBrian Filimon, cel mai votat primar din Caraș-Severin, cu peste 93%, se declară complet nevinovat și spune că lasă justiția să stabilească adevărul după ce dosarul ce-l privește, al cărui obiect e traficul de influență, a fost trimis de procurori Tribunalului Caraș-Severin spre soluționare.\n\nEdilul e acuzat că și-ar fi traficat influența asupra unor subordonați din Primărie în avantajul firmei lui Ianco Zifceak. S-ar fi întâmplat asta undeva în 2019.\n\nBrian Filimon a confirmat pentru Express de Banat că va trebui să dea explicații în sala de judecată, dar se declară liniștit. „Sunt în această situație neplăcută din cauza disputelor dintre doi mari constructori din județ. Practic, sunt o victimă colaterală. Acest dosar e construit pe denunțul unui om de afaceri foarte controversat. E vorba despre Valentin Armașu, un condamnat penal fugit din țară. Ăsta e adevărul din spatele acestui dosar. Nu e vorba despre niciun trafic de influență, dar asta o va spune instanța de judecată, în care am mare încredere. Din punctul meu de vedere acest dosar se va opri în camera preliminară, nici nu va ajunge pe fond, pentru că acest denunțător e lipsit de credibilitate, a făcut astfel de lucruri doar pentru a-și mai reduce din pedepsele primite. Adevărul va ieși la lumină și, sper eu, în cel mai scurt timp oamenii din comunitatea noastră și nu numai se vor convinge că sunt cu sufletul curat.”, a declarat primarul Filimon.",
        "label": "Banat"
    },
    {
        "title": "UNDE EȘTI PSD?",
        "text": "A început campania electorală?Din punct de vedere legislativ da, dar iată că deja au trecut deja 10 zile și acalmie aproape totală în orașul Oravița și Moldova Nouă. PSD-ul pare înfrânat de cineva și asta se vede la nivel județean nu numai la Moldova Nouă. Iată că efectele noilor reglementări referitoare la finanțarea campaniei electorale își face efectul, bani risipiți în stânga și dreapta pe spectacole și material publicitar, bașca voturi cumpărate în noaptea dinaintea alegerilor, s-a încheiat. Și cred că această Lege nr.334/2006 privind finanțarea activității partidelor politice și a campaniilor electorale aplicată acum pentru prima dată în istoria post decembristă nu va mai crea atâtea probleme partidelor politice după campania electorală, adică nu vor mai acumula datorii de milioane de euro, așa cum s-a întâmplat până în prezent. Partidele aflate în cursa electorală s-au reorientat destul de rapid și au schimbat regulile jocului în campania electorală, abordează cu totul diferit campania electorală de anul acesta: s-au ,,mutat,, pe facebook. Acest aspect îi va ,,rupe,, pe toți candidații la primărie de realitatea cu care se confruntă cetățenii unui oraș sau comună pentru că un LIKE nu înseamnă și un vot și nici realitatea din teren. Ce se întâmplă totuși, pentru că este de neînțeles modul cum decurge campania acum. PSD Moldova Nouă face BLAT dar în favoarea cui? Nu știm am putea spune sau au atâta siguranță că pot câștiga alegerile că nu îi interesează campania electorală? Greu de crezut cu Verzii în coastă și Liberalii, bașca un independent uns cu toate alifiile politice Toni Novăcescu. Nu cred că, în mod normal, cineva poate dormi liniștit din PSD..Următoarele zile vor scoate la iveală dacă sunt jocuri bine stabilite între cele 3 partide pentru că acum restul partidelor nu vor conta. La Oravița putem spune același lucru Ursu are probleme mari cu Goga și Tudor care au început campania în forță. Dacă la Moldova Nouă Verzii sunt o forță locală, la Oravița Laza mai trebuie să muncească. Țărăniștii cu Tudor vor fi a treia formațiune politică locală ca număr de consilieri. Noile reglementări ale campaniilor electorale nu vor ajuta partidele mici sau înființate peste noapte. Acalmia din acest an s-ar putea să creeze probleme tututror la alegerile din iunie datorită procentului mic de alegători care se va prezenta la urne estimat undeva între 35-40 %.\n\nSă auzim de bine .",
        "label": "Banat"
    },
    {
        "title": "Și „TU”, Doctore!…",
        "text": "De multă vreme nu am mai avut o zi în care să rămân blocat în fața televizorului, în urma unui eveniment ahtiat după informații și noutăți referitoare la arestarea „Doctorului” considerat un etalon al moralității politice din România.\n\n Pare de necrezut că ,tocmai Sorin Oprescu ajunge după gratii pentru mită și nu cred că cineva din România crede și acum că Doctorul este arestat pentru „șpagă” cu mandat pentru 30 de zile, dar din moment ce DNA-ul în comunicat spune că au fost sprijiniți de SRI, nu mai poți pune la îndoială actiunea DNA-ului. Rușinos pentru noi toți, pentru România, că tocmai Edilul „Bucureștiului” a fost arestat pentru șpagă, vuiește presa internatională, acesta fiind un subiect mediatic care va face mult rău României de acum înainte. Dacă până acum țiganii erau cei huliți prin Europa pentru apucăturile lor, în curând cred că întreaga națiune va fi privită urât și asta datorită acestor indivizi care nu se mai satură de bani. În ultimii ani aproape toată presa a scris despre România lor și România noastră, duminică având confirmarea că așa stau lucrurile… parlamentarii, guvernul, politicienii au România lor, noi doar locuim în ea. Faptele care au condus la arestarea Edilului Oprescu sunt ceva normal în țara noastră. Nu este primărie, în care să nu se perceapă comisioane pe lucrări sau contracte, numărul mare de președinți de C. Județene care sunt cercetați sau au deja dosare penale. Sute de primari la fel, arată starea în care se află clasa politică.\n\n În urma cu câteva zile, 6 parlamentari PSD și ALDE au propus un proiect de lege. Având în vedere condițiile de muncă ale primăriilor, și anume stres și răspundere, prin această propunere legislativă s-a introdus un nou articol, respectiv„ Art. 53 indice 1, prin care primarii care au realizat stagiul complet de cotizare să beneficieze de reducerea standard de pensionare cu un an pentru fiecare patru ani de mandat, dar nu mai puțin de 60 de ani”, proiectul aflându-se în dezbatere publică la Camera Deputaților. Da, oameni buni, îi stresează DNA-ul pe capete și vor pensionați mai repede… și asta nu-i tot. În cursul lunii iulie toți parlamentarii au fost de acord cu un proiect prin care primarii să beneficieze de pensii speciale ca și parlamentarii. Păi, poți să le dai și pensii și salarii, tot ce își poate dori un muritor de rând, ei tot fură. Au jefuit România în ultimii 25 de ani mai rau ca turcii pe timpul lui Mahomed Cuceritorul. Partea proastă e că, oriunde te uiți, vezi numai corupție și vin alegerile locale mâine, poimâine și ne punem întrebarea… pe cine dracu` mai votăm?!?!?!",
        "label": "Banat"
    },
    {
        "title": "În Caraș-Severin, lemn de foc suficient pentru iarnă",
        "text": "Peste 14.000 de metri cubi de lemn de foc sunt disponibili pentru populație la ocoalele silvice din Caraș-Severin.\n\nLa nivel național, Romsilva va pune, în total, la dispoziția populației, până la finalul acestui an, un volum de circa două milioane de metri cubi de lemn pentru foc. La momentul actual, la nivelul regiei naționale, sunt disponibili atât în depozite permanente cât și în platformele primare de la locul recoltării, circa 500.000 metri cubi lemn pentru foc. Această cantitate poate fi achiziționată de populație.\n\nDin această cantitate, conform informării făcută de Direcția Silvică Caraș-Severin la solicitarea Express de Banat, în cele 17 ocoale silvice din județ, sunt disponibile următoarele cantități:\n\nDin aceeași sursă, reținem că prețurile au valori cuprinse între 30 lei/mc și 350 lei/mc. Tarifele variază în funcție de specie, sortiment și condiția de livrare și se prezintă astfel:\n\nPurtătorul de cuvânt al instituției, Dan Cîmpan, a dat asigurări că stocurile sunt suficiente pentru ca populația județului să treacă cu bine peste iarna care se apropie. „De la începutul anului, Direcția Silvică Caraș-Severin a vândut către populație în jur de 30.000 de metri cubi de lemn de foc. Estimările noastre sunt că, până la sfârșitul anului, această cantitate se va apropia de 50.000 de metri cubi. Invităm cetățenii să se adreseze ocoalelor silvice din județ și-i asigurăm că este lemn de foc suficient pentru toți”, a spus Dan Cîmpan pentru Express de Banat.\n\n Foto: Ocolul Silvic Oravița",
        "label": "Banat"
    },
    {
        "title": "RESITA. Pregătește-ți încălțările și energia – „Alergând la Pădure” te cheamă la mișcare!",
        "text": "Primăria Municipiului Reșița vă invită să lăsați confortul canapelei pentru o zi plină de acțiune, sâmbătă, 26 octombrie, la evenimentul „Alergând la Pădure”! Startul evenimentului va avea loc în Centrul Civic al orașului, unde agitația urbană se va transforma într-o adevărată sărbătoare a sportului și naturii. Dacă ești fan al provocărilor sportive, ai de ales dintre Cros, Semimaraton sau Maraton, toate desfășurându-se pe un traseu care include o parte din legendarul Via Transilvanica. Însă, dacă vrei să iei lucrurile mai puțin în serios și să te distrezi, atunci nu poți rata Cursa „Te dai cu orice” pe bulevard – un concurs unde creativitatea e cheia, iar roțile… pot fi de orice tip! Preferi să te bucuri de liniștea naturii? Atunci alege una dintre cele două drumeții ghidate, pe Dealul Ciorii sau Dealul Crucii, unde vei descoperi priveliști care îți vor încânta ochii și sufletul. Înscrierile pentru alergare se fac pe site-ul oficial, **alergandlapadure.ro**, însă pentru drumeții și Cursa „Te dai cu orice”, e suficient să vii la fața locului. Așa că, scoate-ți echipamentul din dulap și vino să trăiești o zi de neuitat! Vă așteptăm cu drag, cu voie bună și multe surprize!",
        "label": "Banat"
    },
    {
        "title": "Piste de biciclete în Giarmata și Cerneteaz, cu o lungime de șapte kilometri",
        "text": "În comuna Giarmata, cu bani europeni, vor fi realizate noi piste de biciclete, care vor avea o lungime totală de aproape șapte kilometri.\n\nClaudiu Mihălceanu, primarul comunei Giarmata, s-a aflat, marți, la București. Vizita a fost realizată cu scopul semnării a două contracte cu finanțare europeană, în vederea realizării de noi piste de biciclete.\n\n„La București, am semnat actele adiționale necesare continuării celor două contracte cu finanțare prin PNRR, pentru execuția pistelor de biciclete, în total aproape șapte kilometri, în Giarmata și Cerneteaz. Primăria Giarmata a atras peste trei milioane de lei pentru aceste proiecte, care reprezintă doar o parte din întreaga rețea de piste de biciclete pe care mi-o doresc și care va schimba fața comunei, alături de celelalte proiecte de infrastructură rutieră care se desfășoară în paralel”, a afirmat Claudiu Mihălceanu.",
        "label": "Banat"
    },
    {
        "title": "Declaratia zilei apartine, lui Bebe Pasere!Am intrat în politică cu tot sufletul, cu gândul la o schimbare, am intrat pentru a schimba ceva în orașul Caransebeș!",
        "text": "„Am intrat în politică cu tot sufletul, cu gândul la o schimbare, am intrat pentru a schimba ceva în orașul Caransebeș. Și m-am implicat și am lăsat și familie, și business-ul de o parte. Dar se pare că la Caransebeș nu se dorește o schimbare, se dorește doar un blat, doar niște interese proprii și probabil același stil de lucru, probabil de control total a tuturor frânghiilor, să zic așa”, ne-a declarat Bebe Pasere.(expressdebanat.ro)",
        "label": "Banat"
    },
    {
        "title": "Deszăpezirea pe drumurile județene din Caraș-Severin, în licitație",
        "text": "Direcția de Drumuri Județene a scos la licitație două loturi din Caraș-Severin pentru o perioadă de trei ani.\n\nDupă ce Societatea de Drumuri Naționale Caransebeș și-a făcut temele pentru iarna care se apropie, Direcția de Drumuri Județene se pregătește pentru iernile ce vor urma. În acest sens, a fost lansată licitația pentru deszăpezirea a două loturi de drumuri din județ pentru o perioadă de trei ani. Este vorba despre zona Semenic, cu baza principală la Reșița și bază de sprijin la Văliug, respectiv zona DJ 581, Reșița – Grădinari.\n\nConform anunțului postat pe SEAP, cele două loturi au următoarele valori:\n\n – lotul 1: valoare minimă estimată 2,02 milioane lei fără TVA, valoare maximă estimată 2,99 milioane lei fără TVA;\n\n – lotul 2: valoare minimă estimată 1,14 milioane lei fără TVA, valoare maximă estimată 1,86 milioane lei fără TVA.\n\n În prezent se așteaptă ofertele din partea operatorilor interesați, Direcția de Drumuri Județene urmând a răspunde tuturor clarificărilor solicitate de aceștia.",
        "label": "Banat"
    },
    {
        "title": "Șeful Asistenței Sociale, drogat cu cocaină! Primarul, băut! „Milițienii, precum curvele!”",
        "text": "Un șef din Primăria comunei cărășene Păltiniș a fost prins la volan sub influența drogurilor, mai exact, a cocainei! Primarul fusese și el tras pe dreapta în stare de ebrietate!\n\nOvidiu Furca a fost oprit luni, 15 ianuarie, la ora 17.40, de polițiști de la Biroul Rutier din cadrul Poliției Caransebeș pentru control, pe strada Libertății din municipiu. „A fost testat cu aparatul din dotare, rezultând suspiciuni referitoare la consumul de substanțe psihoactive. Conducătorul auto a fost condus la spital, unde i-au fost prelevate mostre biologice pentru detecția prezenței substanțelor psihoactive în organism, rezultatul analizelor medico-legale constituind probă în cadrul dosarului penal întocmite pentru săvârșirea infracțiunii de conducerea unui autovehicul sub influența alcoolului sau a altor substanțe. Acestuia i-a fost suspendat dreptul de a conduce autovehicule pe drumurile publice.”, informează IPJ Caraș-Severin.\n\nAparatul drog-test a indicat consumul de cocaină. Primarul Ioan Popovici (foto), și el cu dosar penal după ce cu puțin timp în urmă fusese prins băut la volan, nu e deranjat de conduita subalternului său, ci de prezența Poliției, care le strică mult prea des distracția. „E treaba lui, în timpul liber face ce vrea, e viața lui privată! Nu mă deranjează ce s-a întâmplat, el lucră 8 ore pe zi, își face treaba. În rest, nu mă interesează. Știu de incident, nu e secret. Nu a furat el România și nici nu a vândut-o! Eu sunt foarte mulțumit de dumnealui!”, a spus primarul Păltinișului pentru Express de Banat.\n\nIoan Popovici susține că nu-l solicită mai mult decât e cazul pe șeful Asistenței Sociale, astfel încât acesta să se vadă nevoit să consume droguri în scop recreativ. În plus, dacă polițiștii și-ar găsi altceva de făcut decât să depisteze drogați și oameni sub influența alcoolului la volan, nici n-ar apărea astfel de știri în presă. Care nici ea nu are altceva mai bun de făcut. „Cât trebuie, atât muncește, cât e nevoie. Eu nu stresez pe nimeni. Milițienii alte treburi n-au, decât să stea pe drumuri, ca curvele. Ăsta e serviciul lor. Da, așa am înțeles, i-au luat sânge, habar n-am ce-i va ieși la analize. Fiecare răspunde pentru ce face. Eu am făcut, răspund. E viața lui privată, nu era în timpul serviciului, astea sunt lăbăreli de presă, altceva nimic. E un simplu angajat, știrea nu prea are valoare!”, a pus lucrurile la punct primarul Popovici.\n\nAcum e clar de unde atâta trai și viața la Păltiniș!",
        "label": "Banat"
    },
    {
        "title": "Consilierii locali PSD-Pro România din Moldova Nouă, validaţi de Tribunalul Caras-Severin!",
        "text": "Respinge ca neîntemeiate apelurile formulate de apelanţii intervenienţi Damian Cristian Iuliu şi Partidul Naţional Liberal – Filiala Caraş-Severin şi Organizaţia Moldova Nouă, împotriva încheierii nr. 647/10.03.2021, pronunţată de Judecătoria Reşiţa în dosarul nr. 1002/261/2020, în contradictoriu cu intimata U.A.T. Moldova Nouă. Definitivă. Pronunţată în şedinţă publică la 30.03.2021.\n\n„Validează mandatele următorilor consilieri locali declaraţi aleşi conform Procesului-verbal privind centralizarea voturilor, constatarea rezultatului alegerilor şi atribuirea mandatelor pentru consiliul local la alegerile locale din data de 27.09.2020 – Secţiunea h.: 1) SOROCEANU RAMONA, pentru Consiliul Local al oraşului Moldova Nouă propus de Partidul Social Democrat, 2) BĂLĂŞOIU NARCIS MARIAN, pentru Consiliul Local al oraşului Moldova Nouă propus de Partidul Social Democrat, 3) IANOŞEVICI GIOCA, pentru Consiliul Local al oraşului Moldova Nouă propus de Partidul Social Democrat, 4) NOVĂCESCU TONI, pentru Consiliul Local al oraşului Moldova Nouă propus de Partidul PRO România, 5) VIZITIU VIOREL, pentru Consiliul Local al oraşului Moldova Nouă propus de Partidul National Liberal, 6) ALMĂJAN LAVINIA GABRIELA, pentru Consiliul Local al oraşului Moldova Nouă propus de Partidul National Liberal, 7) CÂRPIAN GHEORGHE, pentru Consiliul Local al oraşului Moldova Nouă propus de Partidul National Liberal, 8) DODOI MICHAEL, pentru Consiliul Local al oraşului Moldova Nouă propus de Partidul National Liberal, 9) MOISEŞ VICTOR ADRIAN, pentru Consiliul Local al oraşului Moldova Nouă propus de Uniunea Sârbilor Din România , 10) PETCO RADOSLAV, pentru Consiliul Local al oraşului Moldova Nouă propus de Uniunea Sârbilor Din România , 11) CIOLOCA PAVEL GHEORGHE, pentru Consiliul Local al oraşului Moldova Nouă propus de Uniunea Sârbilor Din România , 12) ARTENIE ADRIAN, pentru Consiliul Local al oraşului Moldova Nouă propus de Partidul Ecologist Român , 13) BĂLEANU EUGEN, pentru Consiliul Local al oraşului Moldova Nouă propus de Partidul Verde, 14) ŢIŢIRIGĂ DĂNUŢ CRISTIAN, pentru Consiliul Local al oraşului Moldova Nouă , Candidat Independent Invalidează mandatul de consilier local al numitului TORMA ADRIAN CONSTANTIN, din partea Partidului Social Democrat (poziţia 1 pct. h). Invalidează mandatul de consilier local al numitului DAVID –IZVERNAR PETRU VALENTIN, din partea Partidului Social Democrat (poziţia 3 pct. h). Invalidează mandatul de consilier local al numitului CHISĂLIŢĂ ION, din partea Partidului National Liberal (poziţia 7 pct. h). Validează mandatele supleanţilor următorilor consilieri locali conform Procesului-verbal privind centralizarea voturilor, constatarea rezultatului alegerilor şi atribuirea mandatelor pentru consiliul local la alegerile locale din data de 27.09.2020 – Secţiunea h.: 1) BÂNDU IONEL, pentru Consiliul Local al oraşului Moldova Nouă propus de Partidul Social Democrat. 2) NISTORAN ROXANA, pentru Consiliul Local al oraşului Moldova Nouă propus de Partidul Social Democrat. 1) POCOL DUMITRU, pentru Consiliul Local al oraşului Moldova Nouă propus de Partidul National Liberal. În temeiul art. 114 alin. 5 OUG nr. 57/2019 încheierea se comunică de îndată prefectului şi secretarului general al oraşului Moldova Nouă, pentru ca în prima zi lucrătoare ulterioară comunicării încheierii, secretarul general al oraşului Moldova Nouă să informeze consilierii locali declaraţi aleşi cu privire la validarea mandatelor lor, supleanţii acestora cu privire la invalidarea mandatelor consilierilor locali declaraţi aleşi şi partidele politice sau organizaţiile cetăţenilor aparţinând minorităţilor naţionale. Încheierea se comunica şi numiţilor TORMA ADRIAN CONSTANTIN, DAVID –IZVERNAR PETRU VALENTIN şi CHISĂLIŢĂ ION”.",
        "label": "Banat"
    },
    {
        "title": "Table digitale și mobilier modern pentru elevii comunei Măureni",
        "text": "Din această săptămână, elevii din comună beneficiază de condiții excelente de studiu, după ce clasele au fost dotate cu mobilier nou și echipamente digitale, achiziționate de administrația condusă de social-democratul Brian Filimon cu fonduri europene.\n\nPrintr-un proiect european, administrația locală din Măureni dotează unitățile de învățământ din comună. De curând, la școala gimnazială din Măureni au ajuns aproape 200 de bănci și scaune noi, table interactive, 15 laptopuri și diverse alte materiale didactice, care vor face mult mai interactivă predarea materiei la clasă de către profesori și învățători.\n\n„Pentru administrația noastră, educația copiilor noștri este pe primul loc. De aceea, am făcut, facem și vom continua să investim în viitorul lor. Echipamentele achiziționate vor sprijini inovația și vor facilita o educație modernă și interactivă, contribuind astfel la succesul școlar al elevilor și dascălilor noștri”, spune primarul comunei Măureni, Brian Filimon.\n\nFinanțarea pentru această investiție a fost obținută din surse externe, prin Programul Național de Redresare și Reziliență.",
        "label": "Banat"
    },
    {
        "title": "Pe cine să mai crezi?",
        "text": "Toată tevatura asta cu Ghiță, acest interminabil spectacol mediatic între televiziuni, gazetari ,,acoperiți,,-promovare foarte la modă acum, începe deja pe unii să-i plictisească iar pe alții să-i îngrijoreze. Poate că acest articol este prea greu de documentat și scris pentru un ziar on-line de provincie dar, împreună cu mai mulți colegi, am zis: ,,hai să-l redactăm’’. De unde sintagma asta cu ,,noi suntem statul,, pe care susținătorii domnului Ghiță o promovează cu atâta înverșunare? Dacă cei implicați până în prezent în acest mega-scandal se credeau cu adevarat a fi conducătorii statului Român sau chiar statul, cine sunt cei care îi monitorizau, filmau și înregistrau video-audio cu atâta ușurință pe cei mai puternici oameni din stat? Pentru că, iată, iese în fiecare zi câte un material video sau o fotografie compromițătoare cu Köveși, Coldea sau alt important funcționar al statului. Și, dacă stai și te gândești, cum e posibil de realizat o monitorizare atât de atentă a celor mai puternici oameni din stat? Începi să-ți pui mari semne de întrebare..Ghiță de unul singur nu putea realiza toata aceasta activitate de spionaj pentru că ceea ce se întâmplă acum nu sunt simple înregistrări video. Acum se desfășoară un război informațional fără precedent în România, implicând și alte state. Nu știu dacă vom afla vreodată cine este statul cu adevărat, știu doar un singur lucru˸ România are nevoie de oameni puternici în instituțiile de forță ale statului SRI, DNA, Justiție. Românii s-au săturat de corupție și corupți. Iată cum libera circulație în lume deschide ochii omului, românul vrea să trăiască și el civilizat și, sincer să fiu, cu toții ne-am bucurat când DNA-ul aresta câte un ,,îmbuibat din banii statului,, și au tot fost arestări și condamnări în ultimii ani..și tot degeaba. Corupția este atât de profundă încât nu știu cum ar putea fi eradicată sau dacă mai poate fi eradicată. ,,Inventarea,, unor legi care să conducă la un control mai bun al celui aflat la putere nu face altceva decât să slăbească democrația asta șubredă pe care o avem și aici aș vrea să mă refer în mod special la legea pe care o pregătește PSD-ul acum: un proiect de Lege inițiat prin 2014 de către parlamentarii PSD prin care se cere ca hotărârile consiliilor locale privind patrimoniul să poată fi adoptate doar cu votul a jumătate plus unu din numărul aleșilor locali, față de două treimi în prezent. Proiectul vizează modificarea Legii administrației publice locale. Dacă Legea va fi modificată nici cu 10 instituții similare DNA-ului nu-i mai poate opri din furt. Și asta este doar una din ideile pe care PSD-ul vrea să le aplice modificând legile după bunul plac al celui aflat la putere. De fapt, toți cei care s-au perindat pe la guvernare au modificat legile după bunul plac și în propriul folos politic.\n\n Pe cine să mai crezi?\n\nSă auzim de bine!",
        "label": "Banat"
    },
    {
        "title": "La Lugoj, insulele ecologice digitale inflamează spiritele",
        "text": "Lugojenii sunt nemulțumiți de faptul că noile pubele ocupă mare parte din parcări sau că vor fi amplasate lângă un loc de joacă.\n\nImplementarea unui nou proiect european la nivelul municipiului Lugoj generează nemulţumiri în cartierele de blocuri, unde locuitorii s-au revoltat în urma amplasării noilor pubele ecologice. Asta după ce reprezentanții Primăriei Lugoj au început să instaleze containerele care fac parte din proiectul finanțat prin Planul Național de Redresare și Reziliență (PNRR). Oamenii sunt nemulțumiți de locul ales pentru acestea întrucât fie îi lasă fără locuri de parcare, fie vor fi amplasate aproape de un loc de joacă.\n\n„Am avut discuţii cu cei care au venit să amplaseze pubelele, pentru că ne-au ocupat parcarea. Și așa avem locuri puține de parcare, mai pubelele astea lipseau. Vor mai pune și exact lângă locul de joacă. Lumea e revoltată, pentru că puteau fi puse pe locul fostelor pubele și acolo nu deranjau pe nimeni”, a declarat un locuitor.\n\nPrimarul Călin Dobra a explicat că s-a ajuns în această situație pentru că multe dintre proiecte nu au fost prezentate cetățenilor și nu a avut loc o dezbatere publică cu aceștia. „N-am știut că merg să monteze aceste pubele, au început în dimineața zilei de luni. Eu undeva în jurul orei 10.30 am primit informația că oamenii sunt revoltați într-un cartier. Verificând care este motivul, am aflat că e din cauză că administrația locale montează aceste pubele ecologice. E o mare problemă să creezi disconfort cetățenilor. În momentul în care realizezi un proiect, trebuie să îl gândești foarte bine, să ai un dialog cetățenii. Pentru că proiectul trebuie să aducă plus valoare, să creeze un plus de confort cetățenilor, nu disconfort”, a spus Călin Dobra.\n\nProiectul, cu o valoare totală de 1.639.177,4 euro, vizează instalarea a peste 100 de insule ecologice supraterane în mai multe cartiere din oraș. Fiecare insulă va fi dotată cu cinci containere pentru colectarea separată a deșeurilor biodegradabile, reziduale, de sticlă, plastic/metal și hârtie/carton. În total, vor fi realizate 149 de insule ecologice digitalizate.",
        "label": "Banat"
    },
    {
        "title": "Accident pe DN 57: O remorcă plină cu cărămizi, o mașină grăbită și o șosea alunecoasă",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Profesorul Ionuț Gârtoi explică de ce este inspector școlar general adjunct doar pentru o lună",
        "text": "Proaspăt numit inspector școlar general adjunct profesorul Ionuț Gârtoi explică de ce împuternicirea sa s-a făcut doar până pe 31 august 2019, adică pentru aproximativ o lună de zile.\n\nPrezent în emisiunea ”Discuții Libere cu Cristian Franț” de la Oravița TV profesorul Ionuț Gârtori a ținut să lămurească această problemă a numirii sale în fruntea Inspectoratului Școlar General.\n\n”Numirea se face mereu pe durata unui an școlar de aceea numirea mea este făcută până în 31 august, atunci când se încheie anul școlar 2018-2019. Desigur, dacă se consideră, ea poate fi prelungită și pe parcursul anului școlar viitor, an școlar ce va începe la 9 septembrie” a explicat Ionuț Gârtoi prevederea legală ce a fost avută în vedere la numirea sa în funcție.\n\nCristian Franț\n\n Zi de zi, în ochii tăi",
        "label": "Banat"
    },
    {
        "title": "ȘOCANT! CRIMĂ MACABRĂ ÎN CARANSEBEȘ: TRUP CARBONIZAT DESCOPERIT ÎN CURTEA PROPRIE",
        "text": "O dimineață aparent liniștită s-a transformat într-o scenă de coșmar pentru polițiștii din Caransebeș. La ora 07:55, o sesizare la numărul unic de urgență a zguduit orașul: o persoană ardea în curtea unui imobil, iar imaginea cadavrului carbonizat avea să dezvăluie o crimă cumplită. Ajunse rapid la fața locului, echipajele de poliție au descoperit trupul unui bărbat parțial carbonizat, iar pe măsură ce fumul se ridica din cenușă, imaginea unei posibile tragedii intenționate începea să prindă contur. În urma verificărilor, victima a fost identificată ca fiind un bărbat de 64 de ani din Caransebeș, o persoană cunoscută în comunitate. Cercetările ulterioare au scos la iveală o ipoteză și mai întunecată: bărbatul nu ar fi murit dintr-un accident nefericit sau incendiu spontan. Raportul preliminar indică faptul că victima a fost lovită cu un obiect dur în zona capului, într-un gest care lasă puțin loc de îndoială asupra intențiilor agresorului. După această lovitură, corpul său ar fi fost incendiat, o încercare macabră de a șterge urmele violenței, aruncând astfel cenușa unui om într-o ultimă și brutală tăcere. Poliția a acționat cu maximă promptitudine, iar în scurt timp l-a identificat pe principalul suspect: un bărbat de 46 de ani, cunoscut al victimei. Acesta a fost reținut și se află în custodia poliției, însă motivele care au dus la această crimă oribilă rămân încă ascunse. Ancheta a fost preluată de Parchetul de pe lângă Tribunalul Caraș-Severin, iar procurorii încearcă acum să reconstruiască firul evenimentelor și să aducă lumină asupra acestui caz care a șocat întreaga comunitate. O comunitate în stare de șoc și un apel la justiție Caransebeșul e înmărmurit. Fiecare detaliu scos la iveală de investigații accentuează dramatismul acestui caz și ridică semne de întrebare privind siguranța în propriile gospodării. Vecinii și cunoscuții victimei, precum și întreaga comunitate, cer ca justiția să facă lumină în această poveste întunecată și să ofere răspunsuri celor care au nevoie să înțeleagă cum un astfel de coșmar a putut să se întâmple în mijlocul lor. Fiți alături de noi pe măsură ce această anchetă continuă, iar în zilele următoare, povestea cumplită a unei crime brutale va dezvălui poate nu doar faptele, ci și motivele din spatele acestui gest macabru care a schimbat pentru totdeauna liniștea orașului.",
        "label": "Banat"
    },
    {
        "title": "Ce vrea să știe DNA de la Romeo Dunca despre rezilierea contractelor Aquacaraș?",
        "text": "Procurorii anticorupție de la Structura Centrală DNA au ajuns la Consiliul Județean Caraș-Severin în ancheta lor privind afacerile băieților deștepți care „implementează” civilizația în județ!\n\nDocumente și explicații de urgență îi solicită DNA președintelui Romeo Dunca privitoare la lucrările realizate în ultimii patru ani pentru modernizarea și extinderea rețelelor de apă și canalizare în municipiul Reșița, lucrări cuprinse în proiectele Aquacaraș și finanțate din bani europeni.\n\n„Îmi solicită documente ca să explic în ce calitate am participat la ședința de la Aquacaraș în urma căreia am reziliat contractele cu firmele care nu și-au respectat obligațiile, care ne-au luat banii fără să presteze munca. Eu am avut întâlnirea respectivă în calitate de președinte al Consiliului Județean, de acționar majoritar la Aquacaraș și de conducător de județ asupra căruia atârnă amenințarea infringementului dacă nu se realizează contractele. E o investigație vizavi de rezilierea acestor contracte”, a explicat Romeo Dunca pentru Express de Banat.\n\nȘeful Consiliului Județean mai spune că nu și-a depășit cu nimic atribuțiunile și că n-a făcut altceva nimic decât să se îngrijească de banii obținuți cu greu de județul Caraș-Severin: „Contractele au fost reziliate pentru că firmele respective nu și-au respectat obligația asumată prin contract. Noi am deschis acțiuni de executare pe scrisorile de garanție și băncile, șmechere, unele dintre ele, n-au eliberat banii. Din acest motiv suntem în proces cu băncile. În final vom recupera banii. Aducem banii la județ!”\n\nCa atare, Romeo Dunca susține că nu se simte vizat în vreun fel de ancheta DNA, ci că prin documentele și explicațiile ce i-au fost solicitate procurorii vor să probeze prejudicierea banului public de către tot felul de afaceriști țepari. Iar mandatul său de președinte al Consiliului Județean îi dă dreptul să solicite rezilierea contractelor cu astfel de firme ce urmăresc îmbogățirea fără just temei.\n\nPână la întocmirea unui eventual rechizitoriu DNA, cert este că afacerile cu apă și canal în Caraș-Severin miros iar și iar urât! Ar mai fi de notat deocamdată doar că directorul Aquacaraș, Gheorghe Filipescu, a fost dovedit deja a fi complet curat! Plângerea penală formulată împotriva sa a fost soluționată deja cu clasare!",
        "label": "Banat"
    },
    {
        "title": "Descinderi în Timișoara, la un grup ce exploata oameni prin cerșetorie",
        "text": "Polițiștii, procurorii și jandarmii au descins, luni dimineață, la o grupare infracțională ce obliga oameni să cerșească. Erau exploatate și persoane cu dizabilități.\n\nPerchezițiile au avut loc în cartierul Kuntz. Mai mulți suspecți au fost ridicați și duși la audieri.\n\nGruparea controla oamenii exploatați. În duceau dimineața la cerșit în mai multe zone din Timișoara, seara îi duceau înapoi și le luau banii.\n\nÎn urma perchezițiilor, 11 persoane au fost duse la audieri. Sunt acuzate de constituirea unui grup infracțional organizat și trafic de persoane.\n\nCercetările efectuate au stabilit că, pe parcursul anului 2024, mai multe persoane ar fi constituit, în județul Timiș, pe criterii familiale, o grupare de criminalitate organizată specializată în trafic de persoane.\n\nAcestea ar fi exploatat 4 persoane (2 bărbați și 2 femei) atât prin obligarea la practicarea prostituției stradale, în diferite zone ale orașului, cât și prin obligarea la practicarea cerșetoriei. Sumele de bani rezultate de pe urma activităților de exploatare ar fi fost însușite direct de către membrii acestei familii.\n\n„Cei 11 membri ai familiei ar avea ca principală preocupare racolarea persoanelor vulnerabile, de regulă persoane care ar apela la mila publicului sau ar fi pretabile a întreține relații sexuale cu clienți. Acestea ar proveni din familii dezorganizate/cu probleme comportamentale sau din mediul rural. Cei în cauză ar fi transportat, în municipiul Timișoara, persoanele racolate în vederea exploatării sexuale sau a practicării cerșetoriei, prin amenințare, violență, abuz de autoritate sau profitând de imposibilitate acestora de a se apăra sau de a-și exprima liber voința”, a transmis IPJ Timiș.",
        "label": "Banat"
    },
    {
        "title": "Ceva colir, se poate?",
        "text": "Cred că după 1989 nu ne-am schimbat cu nimic felul de a gândi. Că de a fi, nu hotăram nici atunci, nu hotărâm nici acum. Plecând de la premiza că gândim şi ca urmare a celor ce le vedem, bag de seamă că avem nevoie de ceva licori pentru ochi. Încep dinainte de 1989. Atunci, ni se aşternea o procoviţă mare peste ochi şi ni se spunea că suntem cei mai tari din lume. Nu cu un tupeu nesimţit, eram totuşi pe podium, ori după, ori între USA şi URSS. Credeam şi încă mulţi mai cred. În zilele nebune din decembrie 1989, din nou am crezut. În terorişti, în Iliescu, în procesul tiranilor etc. Am mai crezut apoi, în mineriade, în FSN şi, din nou, în Iliescu. A pornit mai apoi, tăvălugul punerii în genunchi a economiei naţionale. Cu aportul debordant al emanaţilor. Credeam cu toţii că nu facem altceva de a demola un morman de fiare vechi. A venit integrarea în UE şi NATO. Am înjurat mama Rasia şi ne-am băgat la jugul sclaviei. Nu săriţi să mă certaţi. Despart în două aderarea. Unu. Cel mai mare avantaj al opţiunii pro UE şi NATO este garantarea libertăţii individuale, libertatea de sine. Indiscutabil. Dar, vine doi. Ne-au terminat economic. Nu poţi fi decât tâmpit sau plătit de ei, pentru a nu sesiza că România produce aproape nimic. Importăm de toate. De la sărbători naţionale (sic) până la usturoi. Nu săriţi să mă faceţi nostalgic sau comunist. În 89 ar fi fost o onoare pentru mine să mă aflu în plutonul de la Târgovişte. Acum, nu. Chiar nu putem vedea că economia este praf? Nu vedem că nu mai producem nimic? Dacă spui că eşti colonie, sar pe tine leprele vândute străinătăţii şi te pun la punct. Nu mai avem sănătate, nu mai avem învăţământ, justiţia se face de râs, cultura, sportul sunt în comă. Nu avem voie să spunem că am devenit sclavii UE şi SUA. Cică nu este democratic. Cică, denotă orientări pro Rusia. Şi, pentru a fi clar, toate mizeriile astea de partide politice din România au participat la această stare de fapt. Parcă au înebunit cu toţii. Orice discurs politic începe prin a spune că este vital să fim pro cutare sau pro cutare. Când va veni fraţilor ziua în care vom avea discursuri politice pro România?\n\nSa auzim de bine!",
        "label": "Banat"
    },
    {
        "title": "Nu-i lăsa desculți în frigul iernii. Suflete mici au nevoie de căldură!",
        "text": "Și în acest an sute de copii ce provin din familii defavorizate au nevoie de ajutorul nostru. ATOR a dat statul campaniei umanitare „Ghetuțele lui Moș Nicolae”.\n\nÎn perioada în care toată atenția este îndreptată către evenimente dedicate sărbătorilor de iarnă, cu toții sunt deja prinși în vârtejul reducerilor și cadourilor, sute de copii speră, măcar, la o încălțăminte adecvată acestui sezon. Nu vor nimic complicat și scump, doar o pereche noi de ghete, astfel încât frigul să nu le mai intre în oase.\n\nPrin urmare, și acest an ATOR Banatul de Munte are grijă ca iarna să fie mai blândă cu cei mici, dând astfel startul tradiționalei campanii: „Ghetuțele lui Moș Nicolae”. Ca de fiecare dată, acțiunea caritabilă este organizată cu sprijinul Episcopiei Caransebeșului prin binecuvântarea Preasfințitului Părinte Lucian.\n\nEste unul dintre cele mai apreciate proiecte demarat în preajma sărbătorilor de iarnă, ce va avea loc atât în Municipiul Reșița, cât și la nivelul întregului județ Caraș-Severin, iar în acest sens, cu dorința de a continua misiunea asumată de a sprijini cât mai mulți copii și tineri din medii și familii defavorizate, aflate în dificultăți financiare, ATOR invită toți semenii să se alăture inițiativei.\n\nTot în cadrul acestei campanii în care cei cu inimă mare pot dona până în data de 15 decembrie, 2024, va fi organizat pentru cel de-al treilea an consecutiv, spectacolul caritabil de colinde, intitulat „Binele în dar”. Evenimentul va avea loc în data de 8 decembrie 2024, la Hotelul Rogge din Reșița. Pe scenă vor evolua Corul „Kinonia” al Episcopiei Severinului și Strehaiei, Grupul psaltic „Ethoas” al Episcopiei Caransebeșului, Corala „Benedictus” a Arhiepiscopiei Râmnicului, precum și Corul de tineri al ATOR Banatul de Munte.\n\nCopiii beneficiari din Reșița provin de la liceele: Colegiul Național „Mircea Eliade”, Colegiul Național „Diaconovici Tietz” și Colegiul Național „Traian Lalescu”. În plus, în acest proiect vor fi implicate toate filialele ATOR Banatul de Munte din județ, alături de rețeaua de centre catehetice și de tineret, precum și parohiile din întreaga eparhie.\n\nCei care doresc să sprijine proiectul, prin donații sau sponsorizări, au posibilitatea să se adreseze fie voluntarilor ATOR Banatul de Munte, fie preoților parohi, în funcție de zonele din care provin, și să contribuie la achiziționarea unor perechi noi de ghetuțe, prin donații în bani. Contravaloarea unei perechi noi de ghete (150 lei) va fi achitată direct responsabililor și voluntarilor campaniei din Reșița și din județ, fie prin viramente în contul bancar al asociației (pentru zona Reșiței) – IBAN: RO11BTRLRONCRT0603570901, Banca Transilvania, „ATOR Banatul de Munte”, cu specificația „Ghetuțele lui Moș Nicolae”.\n\nDe asemenea, bilete pentru Spectacolul caritabil de colinde “Binele în dar”, din cadrul campaniei, pot fi achiziționate de pe site-ul: https://www.livetickets.ro/bilete/spectacolul- caritabil-de-colinde-binele-in-dar-editia-a-iii-a-6. Pentru mai multe detalii cu privire la campania umanitară „Ghetuțele lui Moș Nicolae”, puteți contacta persoanele desemnate pentru acest proiect – Anamaria Iovu (0770.893.540) și Anita Radics (0726.561.449).",
        "label": "Banat"
    },
    {
        "title": "Giratoriul de la Lugoj, în discuţie la Ministerul Transporturilor",
        "text": "Sensul giratoriu de pe Drumul Tapiei și proiectul drumului expres ce leagă autostrada și merge spre Caransebeș, discutate de primarului Lugojului, Călin Dobra, cu ministrul Sorin Grindeanu.\n\nPrimarul s-a deplasat săptămâna trecută la București, la Ministerul Transporturilor și Infrastructurii, discutând cele două subiecte importante pentru oraș. „Ne-a interesat foarte mult sensul giratoriu de pe Drumul Tapiei, precum și proiectul drumului expres, care este de fapt o centură ocolitoare. Aceasta ar rezolva mare parte din traficul greu din municipiu. În acest moment, sensul giratoriu este în faza în care vom desemna câștigătorul pentru realizarea studiului de fezabilitate. Acolo vom avea o discuție pentru că știți foarte bine tot tam-tam-ul care s-a făcut la nivelul administrației locale cum că s-a preluat de administrația locală pentru a se realiza studiul de fezabilitate. În cei patru ani, până la urmă, s-a făcut acest studiu iar noi încercăm să vedem dacă proiectantul care va câștiga licitația la CNAIR va fi de acord să preia acest studiu, să vadă dacă acest studiu este OK, pentru a scurta termenul de realizare. Doar că CNAIR au normativele lor pentru realizarea unui sens giratoriu. Nu discutăm de investiția în sine, care nu este extraordinar de mare și de grea, ci discutăm de investiția la pachet. CNAIR a demarat o investiție la pachet, cu sensuri giratorii pe zona de vest a țării. Deci va mai dura puțin implementarea acestui proiect, dar sunt sigur că se va realiza. Asta pot să o spun sută la sută”, ne-a declarat primarul Călin Dobra.\n\nProiectul sensului giratoriu a fost realizat în 2009, odată cu centura ocolitoare a Lugojului. S-a tergiversat însă din cauza unor probleme legate de proprietatea terenului respectiv. Între timp, zona a căpătat nefericitul nume de „intersecție a morții”, aici pierzându-și viața 20 de persoane pe lângă alte zeci de răniți. Urgența realizării acestui sens giratoriu este dată și de amplasarea într-o zonă industrială foarte circulată, cu firme mari, precum Hella, Interspitzen și mai ales Autoliv, ultima având în jur de 3.000 de angajați. În plus, este traficul dinspre Nădrag, Criciova, Cireșu, Măguri și Tapia. În Lugoj, ar fi nevoie de un sens giratoriu și pe strada Hezerișului. Aici au avut loc o serie de accidente rutiere, în special dimineața, când foarte multă lume se grăbește la muncă pe relațiile Timișoara, Arad sau Caransebeș. Altă necesitate vine din faptul că traficul este foarte aglomerat pe relația Bethausen – Criciova – Valea Lungă – Hezeriș.",
        "label": "Banat"
    },
    {
        "title": "Darurile lui Moş Nicolae pentru politicieni!",
        "text": "De-a lungul vremii, conform tradiţiei, în seara de 5 spre 6 decembrie, Moş Nicolae vine să aducă daruri copiilor cuminţi şi nuieluşe celor răi, ca să-i bată părinţii la funduleţ. Însă, anul acesta, deoarece pedepsele corporale pentru copii nu sunt conforme cu reglementările europene, Moş Nicolae a decis să aducă nuieluşe politicienilor mincinoşi, traseişti şi chiulangii, pentru a-i bate personal, la curu’ gol.\n\nCum nu există prevederi exprese care să-i interzică lui Moş Nicolae această activitate educativă, moşu’ s-a decis să ia renul de coarne şi să dea fiecărui politician ce i se cuvine. Apoi, va arunca nuieluşele rupte, demonstrativ, în faţa instituţiilor în care politicienii îşi desfăşoară activitatea. În consecinţă, administraţiile marilor oraşe se vor confrunta cu o problemă de natură ecologică. În faţa primăriilor, a consiliilor judeţene, la Palatul Victoria, la Palatul Parlamentului şi în faţa televiziunilor din Bucureşti, se vor aduna păduri de nuieluşe rupte pe dosul politicienilor. Faţă de această situaţie, ecologiştii s-au pregătit să protesteze, dar, au renunţat ca urmare a unei analize din care rezultă că pădurile de nuiele educative, aduse de Moşu’, totuşi, nu reprezintă nici măcar un procent din defrişările abuzive făcute în România, într-o singură zi. Iar educaţia cere sacrificii. Pe lângă aceasta, Moş Nicolae va aduce dosare penale politicienilor corupţi. Dosarele, însă, sunt atât de multe şi voluminoase, încât Moşu a notat carneţelul cu faptele politicienilor, doar numărul de dosar. Rezoluţiile şi sentinţele le-a memorat pe dinafară.\n\nMoş Nicolae are o memorie foarte bună pentru vârsta sa. El îi ţine minte şi pe actualii demnitari, foşti comunişti, care l-au sabotat înainte de 1990, promovându-l pe impostorul Moş Crăciun. Astfel, pentru Ion Iliescu, în seara de 5 decembrie, Moşul a pregătit un program special de cântece pioniereşti şi uteciste, prezentat de un detaşament de pitici de la Polul Nord. Având în vedere vârsta înaintată, Ion Iliescu scapă de bătaia cu nuieluşa, dar va trebui să recite, pe de rost, statutul Partidului Comunist, pe melodia celebrului cântec „Stima noastră şi mândria”! Deoarece Ion Iliescu ştie foarte bine atât statutul Partidului, cât şi cântecul dedicat Marelui Conducător, mulţi apreciază că se va descurca grozav, iar pedeapsa, în fond, e foarte blândă. Pentru pantofii lui Iliescu din uşă, Moş Nicolae l-a trimis pe Moş Gerilă să-i pună o seceră şi un ciocan. La Klaus Iohannis, în schimb, va merge Saint Nicholas, care îi va descărca în faţa fiecărie case obţinute din meditaţii un sac de tăcere. Pentru că, se ştie, tăcerea e de aur!",
        "label": "Banat"
    },
    {
        "title": "Studenții reșițeni, sărbătoare cu Cosmin Natanticu",
        "text": "Ziua Internațională a Studentului este marcată la Centrul UBB din Reșița prin mai multe evenimente diverse.\n\nSăptămâna viitoare, Casa de Cultură a Studenților din Reșița organizează activități menite să aducă împreună studenții și să promoveze spiritul creativ, competitiv și cultural al acestora. Programul evenimentelor cuprinde activități variate, de la competiții de jocuri video și expoziții de fotografie, până la un spectacol de stand-up comedy și concert live. Programul este următorul:\n\n– 11 noiembrie, ora 18:00, Muzeul Jocurilor Video: campionat de jocuri video cu tema „Mortal Kombat II vs Mortal Kombat 11”;\n\n – 12 noiembrie, foaierul Centrului UBB: expoziție de fotografie „Reșița în imagini” reunind fotografii simbolice din istoria orașului, expoziția va putea fi vizitată în perioada 11-17 noiembrie;\n\n – 16 noiembrie, ora 20:00, Restaurantul „Nera”: spectacol de stand-up comedy cu Cosmin Natanticu (foto) urmat de un concert cu trupa SETUP.\n\nCasa de Cultură a Studenților din Reșița își propune prin aceste activități să ofere studenților o săptămână memorabilă, marcată de momente culturale, artistice și recreative.\n\nOrganizatorii mulțumesc tuturor partenerilor, participanților și susținătorilor și invită publicul să fie prezent la evenimente.",
        "label": "Banat"
    },
    {
        "title": "5 ani și 6 luni închisoare pentru 720 de kg de cannabis din serele de la Băuțar!",
        "text": "Timișoreanul Răzvan Covaschi cere Curții de Apel Timișoara să-i diminueze pedeapsa aplicată după ce DIICOT a recoltat din cele 3 sere ale acestuia aproape o tonă de cannabis!\n\nTribunalul Caraș-Severin l-a găsit vinovat pe inculpatul Covaschi pentru săvârşirea infracţiunilor de trafic de droguri de risc și deţinere de droguri de mare risc, fără drept, pentru consum propriu, în stare de recidivă postexecutorie, și l-a condamnat la 5 ani și jumătate de închisoare. O pedeapsă prea aspră consideră proprietarul culturilor de cannabis, motiv pentru care a făcut apel, calea de atac urmând să fie soluționată de Curtea de Apel Timișoara.\n\nDIICOT și polițiștii de la Brigada de Combatere a Crimei Organizate Timișoara au descins în noiembrie anul trecut pe plantațiile timișoreanului din comuna cărășeană Băuțar, acolo unde avea închiriată împreună cu tatăl său o gospodărie. În bucătărie și pivniță oamenii legii au descoperit 63 de pachete ce conțineau muguri de cannabis, iar alte 15 în dormitorul folosit de Răzvan Covaschi. Tot în dormitor au fost descoperite comprimate ecstasy și ceva cocaină.\n\nÎn prima seră din spatele casei, s-a găsit cannabis pus la uscat. Din alte trei sere au fost recoltate 120 de plante de cannabis. În total, aproape 720 kg fragmente vegetale de cannabis!\n\nCultura de cannabis fusese înființată în aprilie 2023 de Răzvan Covaschi, fără știrea tatălui său. Întors în țară după o perioadă petrecută în Spania, tânărul și tatăl său s-au apucat de agricultură la Băuțar. Au construit 5 sere și au cultivat roșii, vinete, ardei kapia și alte legume. Agricultura nu le-a adus însă profitul scontat și, având în vedere că este consumator înrăit de droguri, dar și faptul că a mai făcut închisoare pentru infracțiuni din zona traficului de droguri, inculpatul a găsit mai rentabil să planteze răsaduri din plante de cannabis în 3 din cele 5 sere pe care le aveau în curte. Semințele le cumpărase de pe un site românesc. S-a ocupat singur de culturile de cannabis, tatăl său aflând târziu despre ce e vorba și amenințând în acel moment că pleacă la el acasă, în județul Hunedoara.\n\nRăzvan Covaschi și-a justificat activitatea infracțională în fața procurorului DIICOT susținând că se află într-un impas financiar, fiind împrumutat la mai multe persoane cărora nu are cum să le restituie sumele de bani respective. Despre pastilele de ecstasy și cocaină descoperite în dormitorul său a mărturisit că erau pentru consum propriu.\n\n„Consider în mare parte soluția Tribunalului Caraș-Severin ca fiind una corectă, la cuantumul pedepsei instanța putea însă să diminueze chiar daca inculpatul are antecedență penală pe același gen de infracțiuni, de 6 ani, dar să nu uităm că el nu a apucat să vândă nici măcar un gram din acea cantitate. Am declarat apel împotriva acestei sentinței prin care cerem diminuarea cuantumului pedepsei, apel ce se judecă mâine, la Curtea de Apel Timișoara.”, a declarat avocatul Cosmin Bolosin.",
        "label": "Banat"
    },
    {
        "title": "NEWS ALERT:România a depășit pragul de 5.000 de infectări cu Covid-19!Caras-Severin 53 de persoane infectate cu COVID-19!Timis 333!",
        "text": "Breaking! România a depășit pragul de 5.000 de infectări cu coronavirus. Până astăzi, 23 octombrie, pe teritoriul României, au fost confirmate 201.032 cazuri de persoane infectate cu noul coronavirus (COVID – 19). 144.429 de pacienți au fost declarați vindecați.\n\nIn intervalul 22.10.2020 (10:00) – 23.10.2020 (10:00) au fost raportate 82 de decese (52 bărbați și 30 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Botoșani, Brașov, Caraș-Severin, Cluj, Constanța, Covasna, Galați, Gorj, Harghita, Hunedoara, Iași, Maramureș, Mehedinți, Olt, Prahova, Sibiu, Suceava, Teleorman, Timiș, Tulcea, Vaslui, Vrancea, Ilfov și Municipiul București.\n\nDintre acestea, 5 decese au fost înregistrate la categoria 40-49 de ani, 6 decese au fost înregistrate la categoria de vârstă 50-59 de ani, 22 decese la categoria de vârstă 60-69 ani, 25 decese la categoria de vârstă 70-79 ani și 24 decese la categoria de peste 80 de ani.\n\n81 dintre decesele înregistrate sunt ale unor pacienți care au prezentat comorbidități, iar 1 pacient decedat nu a prezentat comorbidități.\n\nÎn unitățile sanitare de profil, numărul total de persoane internate cu COVID-19 este de 10.427. Dintre acestea, 782 sunt internate la ATI.\n\nPână la această dată, la nivel național, au fost prelucrate 3.002.800 de teste. Dintre acestea, 35.351 au fost efectuate în ultimele 24 de ore, 22.018 în baza definiției de caz și a protocolului medical și 13.333 la cerere.\n\nDe asemenea, de la ultima informare făcută de GCS, au fost raportate și rezultatele a 5.887 de teste prelucrate anterior ultimelor 24 de ore și transmise până la data de 23 octombrie.",
        "label": "Banat"
    },
    {
        "title": "Licitație pentru SF-ul drumului spre viitoarea frontieră Timiș – Ungaria",
        "text": "DRDP Timișoara a lansat licitația pentru elaborare a studiului de fezabilitate pentru modernizarea drumului ce va duce la viitoarea frontieră Timiș – Ungaria.\n\nToamna trecută, la Timișoara, a fost semnat un memorandum între Ministerul Transporturilor si Infrastructurii România și Ministerul Afacerilor Externe și al Comerțului Exterior al Ungariei privind deschiderea unui punct de trecere a frontierei între Kübekháza și Beba Veche, județul Timiș.\n\nÎn luna aprilie a acestui an, a fost emisă și Hotărârea de Guvern pentru deschiderea a frontierei, care menționa și trecerea în domeniul public al statului și în administrarea Ministerului Transporturilor a sectorului de drum județean DJ 682, precum și încadrarea acestui drum în categoria drumurilor de interes național. DJ 682 a devenit astfel DN 59G.\n\n„A fost stabilită sursa de finanțare – bugetul de stat – astfel că DRDP Timișoara, administrator al drumului, a demarat procedurile pentru elaborarea acestui SF care prevede modernizarea drumului DN 59G, amenajarea platformei PTF și a drumului de legătură pentru asigurarea conexiunii PTF cu DN 59G și frontiera de stat Beba Veche – Kübekháza”, a transmis DRDP Timișoara.\n\nElaborarea studiului de fezabilitate va dura un an, iar valoarea contractului este de 2,4 milioane de lei. Termenul pentru depunerea ofertelor este 5 decembrie 2024.",
        "label": "Banat"
    },
    {
        "title": "Începe amenajarea intersecției de un milion de euro din Timiș",
        "text": "În câteva zile încep lucrările de amenajare a intersecției de pe drumul național 59A, din Timiș. Contractul de 5,5 milioane de lei a fost semnat.\n\nIntersecția va fi realizată în Cărpiniș de asocierea BLACK ROADS S.R.L. & GROUP D.C.M. S.R.L. & EVO LINE CREATION S.R.L.\n\n„Contractul, pentru care se va da și ordinul de începere în aceste zile, prevede servicii de proiectare, asistență tehnică și execuția lucrărilor. Valoarea contractului este de 5.500.000 lei, fără TVA. Perioada de proiectare și execuție este de 9 luni: 3 luni proiectare, respectiv 6 luni execuție”, aflăm de la DRDP Timișoara.\n\nÎn urmă cu 9 ani drumul a fost reparat. Însă nu s-a intervenit și în această intersecție, iar acum, spun autoritățile, se circulă greu și se întâmplă accidente.",
        "label": "Banat"
    },
    {
        "title": "Școala și grădinița din Forotic, reabilitate pe bani europeni",
        "text": "Lucrările de reabilitare și eficientizare energetică a școlii gimnaziale din Forotic sunt în grafic, constructorul executând mai bine de 70% din ele.\n\nSe lucrează bine la școala din Forotic, spune primarul Alexandru Sporea (foto), care este mulțumit de ritmul susținut al muncitorilor aflați în șantier. Aceștia au executat peste 70% din lucrare, estimează edilul din Forotic. De la deschiderea în primăvară a șantierului și până în prezent, constructorul a schimbat încălzire convențională pe lemne, cu cea pe pompe de căldură, a refăcut instalația electrică, a amenajat două toalete, a schimbat întreaga tâmplărie a ușilor și ferestrelor, atât la interior cât și la exterior, a reparat tavanele și pereții, și a montat, în fiecare clasă, parchet pentru trafic intens, pretabil pentru încălzirea în pardoseală.\n\n„În interior, ar mai fi de montat gresia pe holuri, cinci uși, corpurile de iluminat, iar la toalete, mobilierul sanitar. După ce se finalizează și acestea, putem spune că partea de interior este 100% gata”, a precizat Alexandru Sporea.\n\nLucrări similare se desfășoară și la grădinița și sala din sport din Forotic. Aici stadiul lucrării e mult mai scăzut, undeva la 40%. „Ne-am dorit să fie cât mai repede gata școala din Forotic, pentru a muta elevii în ea, căci aceștia învață și la căminul cultural și într-o încăpere din primărie. Dar, lucrările înaintează și la grădiniță și la sala de sport, stadiul acestora fiind undeva la 40%. Aici s-a început cu partea de pereți și tavane”, a mai precizat Alexandru Sporea.\n\nToate cele trei investiții se realizează pe bani europeni, grație unei finanțări obținută de Primăria Forotic.",
        "label": "Banat"
    },
    {
        "title": "RESITA.PRIMARUL IOAN POPA S-A TINUT DE CUVANT! FELICITARI!",
        "text": "Reșița pe drumul modernizării: tramvaie noi și performante pentru un viitor verde! Primăria Reșița, sub conducerea vizionarului primar **Ioan Popa**, face un pas important către modernizarea infrastructurii de transport public, aducând orașului un aer proaspăt și eco-friendly prin dotarea cu tramvaie noi și moderne. Într-un moment istoric pentru Reșița, primele garnituri de tramvai au început testele pe traseul **Depou Govândari (Kaufland) – Centrul Civic**, marcând un nou capitol în evoluția urbană a orașului. Primarul Ioan Popa a fost dintotdeauna un susținător al modernizării transportului public și al eficientizării infrastructurii locale. Proiectul de dotare a orașului cu tramvaie moderne reprezintă o realizare majoră a administrației sale, care și-a propus să transforme Reșița într-un oraș al viitorului, conectat și sustenabil. Noile garnituri nu doar că aduc confort și siguranță pentru cetățeni, ci contribuie și la reducerea poluării, promovând un stil de viață mai ecologic. Începerea probelor de circulație cu noile tramvaie este un moment de maximă importanță pentru oraș. Testele pe traseul **Govândari – Centrul Civic** au rolul de a evalua performanța noilor vehicule și de a asigura că totul este pregătit pentru momentul când tramvaiele vor intra în serviciul public. Conducătorii auto sunt rugați să fie precauți și să evite parcarea pe liniile de tramvai, pentru a permite buna desfășurare a testelor și pentru a preveni posibile incidente. Primăria avertizează că autoturismele parcate neregulamentar vor fi ridicate în cazul în care proprietarii nu pot fi identificați rapid. Primarul Ioan Popa și echipa sa au lucrat neobosit pentru ca acest proiect să devină realitate. Investițiile în infrastructura de transport au fost o prioritate constantă, iar reintroducerea tramvaielor în Reșița reprezintă unul dintre cele mai ambițioase proiecte ale sale. Prin acest pas, Ioan Popa demonstrează încă o dată angajamentul său față de dezvoltarea durabilă a orașului, punând accentul pe inovație, modernizare și bunăstarea cetățenilor. Noile tramvaie nu doar că vor oferi un transport public mai rapid și eficient, dar vor și reduce amprenta de carbon a orașului, promovând un stil de viață sustenabil. Primăria Reșița, sub conducerea lui Ioan Popa, pune accent pe viitor, iar acest proiect este un simbol al angajamentului administrației de a crea un oraș mai curat, mai verde și mai prosper pentru toți locuitorii săi. Felicitări și sprijin pentru un viitor mai bun! Încheiem cu felicitări adresate Primăriei Reșița și primarului Ioan Popa pentru această inițiativă de succes, care va schimba semnificativ viața reșițenilor. Așteptăm cu nerăbdare finalizarea testelor și debutul noilor tramvaie în viața de zi cu zi a orașului. Reșița devine, astfel, un model de modernizare pentru alte orașe din România, arătând că investițiile în infrastructură aduc nu doar confort, ci și un viitor sustenabil!",
        "label": "Banat"
    },
    {
        "title": "Prima noapte albă pentru drumarii din Banat",
        "text": "A fost noapte albă pentru drumarii din Banat, care au ieșit la deszăpezit. Echipele firmelor care se ocupă de aceste intervenții au acționat cu 100 de utilaje și au răspândit 690 de tone de material antiderapant.\n\nS-a acționat pe drumuri din Timiș și Caraș-Severin și pe autostrăzi pentru a îndepărtarea zăpezii depuse pe carosabil sau pentru prevenirea şi combaterea poleiului.\n\n„Pe raza SDN Caransebeș, a nins mai ales în zonele montane, așa că au intervenit 28 de utilaje și au răspândit peste 200 de tone de antiderapant. De asemenea, pe raza SDN Deva, s-a acționat cu 22 de utilaje și circa 130 tone antiderapant. În zona SDN Timișoara, au acționat 11 utilaje, cu peste 80 de tone de antiderapant. Pe autostrăzile din zona de vest au intervenit 27 de utilaje, cu 230 de tone de antiderapant”, transmite DRDP Timișoara.\n\nPe unele sectoare de drum din județele Caraș-Severin și Hunedoara, este zăpadă îmbibată cu material antiderapant de circa 1 centimetru sau zăpadă afânată. Adaptați viteza la condițiile de trafic!",
        "label": "Banat"
    },
    {
        "title": "Percheziții la Consiliul Județean Caraș-Severin: Se răzbună PNL pe Romeo Dunca pentru trecerea la Forța Dreptei?",
        "text": "Luni dimineață, procurorii DNA au descins la Consiliul Județean Caraș-Severin, vizând biroul președintelui Romeo Dunca și al secretarului general al județului, într-o anchetă legată de vânzarea RMN-ului de la Spitalul Județean de Urgență Reșița. Într-un scenariu care pare desprins dintr-un thriller politic, mulți se întreabă acum dacă nu cumva aceste percheziții sunt mai mult decât o simplă investigare a unui caz de corupție. Este doar o coincidență faptul că Romeo Dunca, un nume puternic și influent în PNL, a ales recent să părăsească partidul pentru a se alătura Forței Dreptei? Sau vorbim, de fapt, despre o răzbunare politică subtilă din partea foștilor săi colegi liberali? Dosarul DNA în care Dunca este implicat ridică multe semne de întrebare. Totul a început în iunie 2024, când presa locală a relatat despre modul bizar în care un aparat RMN, vechi și uzat, a fost vândut și apoi „reapărut” într-un centru privat din Caracal, departe de spitalul din Reșița, unde ar fi trebuit să fie casat. O eroare de management sau o schemă orchestrată cu măiestrie? „Este penal!”, a declarat tranșant consilierul județean Ioan Crina (PSD), acuzând conducerea CJ de corupție și neglijență. În mijlocul acestei furtuni, Dunca a încercat să-și apere poziția, explicând că totul ar fi fost o simplă „omisiune” din partea Spitalului Județean. Totuși, contextul face ca această „omisiune” să fie extrem de discutabilă. De când a anunțat despărțirea de PNL și alăturarea sa la Forța Dreptei, Romeo Dunca a devenit un ghimpe pentru foștii săi colegi liberali. În spatele ușilor închise, unii spun că mișcarea sa politică a iritat profund conducerea PNL, care ar fi văzut în Dunca un posibil aliat al lor în viitoarele alegeri parlamentare. Acum, când Dunca refuză să joace după regulile impuse de liberali, este anchetat pentru o vânzare dubioasă de echipament medical – un moment perfect pentru ca partidul să-i plătească polițele? Este interesant de remarcat că aceste percheziții au venit exact la scurt timp după ce Romeo Dunca a făcut valuri cu decizia sa de a rămâne fidel lui Ludovic Orban și de a se implica activ în Forța Dreptei. O coincidență prea convenabilă? Mai mult, președintele CJ Caraș-Severin și-a exprimat clar frustrarea față de modul în care PNL a fost gestionat la nivel local și național, dând de înțeles că deciziile „din umbră” l-au determinat să părăsească partidul. „Nu sunt un oportunist ce vreau să nu ratez o funcție”, a declarat recent Dunca, dar nu este exclus ca tocmai această independență să-i fi adus problemele actuale. În loc să fie doar o eroare administrativă, cazul RMN-ului vândut „din greșeală” poate deveni punctul culminant al unei răzbunări politice orchestrate cu atenție. Și, deși Romeo Dunca a încercat să minimizeze gravitatea situației, spunând că „omisiunea” este de vină, mulți consilieri locali și politicieni de opoziție cred că întregul scandal are rădăcini mult mai adânci. Este doar începutul unei campanii mai ample de discreditare a lui Dunca, care acum este văzut ca o amenințare directă la adresa PNL-ului în județul Caraș-Severin? Cazul RMN-ului vândut la prețuri derizorii și revenit într-un centru privat este doar o parte dintr-un tablou mai mare. Dunca, un om de afaceri influent și un politician controversat, a intrat în colimatorul autorităților chiar în momentul în care s-a depărtat de partidul care l-a promovat. Coincidență sau atac politic bine calculat? Pe măsură ce ancheta avansează, mulți se întreabă dacă Dunca va putea să își mențină poziția sau dacă acesta este începutul sfârșitului pentru cariera sa politică. Cu toate acestea, un lucru este cert: războiul din culise a început, iar următoarele mișcări vor dezvălui dacă Dunca va reuși să rămână în picioare sau va deveni o altă victimă a jocurilor politice din România.",
        "label": "Banat"
    },
    {
        "title": "Cine conduce România?",
        "text": "Klaus Iohannis președintele ales sau fostul președinte Traian Băsescu? Da, este o întrebare pe care ne-o punem foarte mulți astăzi pentru că foarte puțini au mai crezut că Traian Băsescu va mai reveni în prim-planul politicii naționale. Mai mult, deja dictează anumite linii politice tuturor. Ce m-a surprins este fuziunea cu UNPR-ul și nu atât fuziunea cât rapiditatea cu care a fost facută! Cât tam-tam mediatic s-a făcut când UNPR discuta o alianță cu PNL-ul sau fuziunea sau când se discuta de păstrarea alianței cu PSD-ul lui…toată presa vuia ,,în draci,,. Lucrurile s-au schimbat radical când a apărut prima informație referitoare la fuziune..doar două-trei articole și câteva emisiuni tv. Asta ne arată că Traian Băsescu controlează de multă vreme politica națională la cum și-a recuperat fiul rătăcitor, cu o rapiditate demnă de invidiat și, în curând, urmează ALDE..prea îl curtează pe Tăriceanu. Și, mai mult, induce ideea că șpaga primită de Bogdan Olteanu nu are legătură cu Tăriceanu. Sună a atenționare pe față ,,vii cu mine și scapi,, și cred că, prin absorbția acestor partide mici din parlamentul României, se va limpezi și politica națională. Prea multe partide, prea multe interese, spun unii că prea multă democrație strică.Dar să revin la întrebarea principală: cine ,,conduce,, România? Ei bine, eu cred că deja s-a format un tandem pentru următorii ani. După alegerile parlamentare Klaus Iohannis îl vrea premier pe Traian Băsescu. Fără PMP, PNL-ul nu va conduce niciodată România.De fapt și în trecut l-au avut premier pe Tăriceanu tot datorită lui Traian Băsescu.Tot ce dorește astăzi să impună președintele Iohanis, Traian Băsescu susține, începând de la schimbările radicale din ,,sercicii,, cât și modificarea constituției. Monarhia câștigă teren ușor-ușor. Iată, primul lucru s-a întâmplat : schimbarea drapelului țării va fi completată cu încoronarea acvilei. De văzut unde se va ,,așeza,, Dacian Cioloș pentru că, în următoarea perioadă, actualul premier trebuie să intre oficial într-un partid iar după alegerile parlamentare, si tot ce nu s-a putut schimba în Constituția României, se va schimba.\n\nSă auzim de bine .",
        "label": "Banat"
    },
    {
        "title": "Ministrul Raluca Turcan și președinta CJ Sibiu s-au înghesuit într-o remorcă cu opt persoane, între care și un copil, toți fără mască!",
        "text": "Masca de protectie si distantare ,doar pentru populatie pentru libertate totala !\n\nMinistrul Muncii, Raluca Turcan, președinta Consiliului Județean Sibiu, Daniela Câmpean și alți lilberali au participat, la o acțiune de împădurire în zona montană a orașului Tălmaciu, iar din imaginile publicate pe paginile de Facebook ale liberalilor se vede cum în mai multe situații nu respectă regulile de distanțare și nici nu poartă mască. Cei doi oficiali sfidează regulile de distanțare chiar a doua zi după decizia Guvernului de a impune noi restricții, pe fondul creșterii numărului de infectări. Noile restricții au scos în stradă mii de oameni în marile orașe ale țării.",
        "label": "Banat"
    },
    {
        "title": "Cătușe pe mâinile traficanților de cocaină din Reșița!",
        "text": "Alex Cosmin Axente, Ovidiu Alexandru Baloșin, Răzvan Nicolae Cristea, Ionuț Gheorghe Lugojan, Sîrgean Daniel Sima, Randi Tokar și Daniel Alin Tuli au rămas pentru alte 30 de zile în spatele gratiilor, în stare de arest preventiv, potrivit unei decizii a Tribunalului Caraș-Severin.\n\nCurtea de Apel Timișoara pronunță astăzi o decizie definitivă referitoare la propunerea DIICOT Caraș-Severin de prelungire a măsurii arestării preventive pe o durată de 30 de zile sub aspectul săvârșirii infracțiunilor de constituire grup infracțional în scopul săvârșirii infracțiunilor de trafic de droguri de risc și mare risc și efectuarea fără drept de operaţiuni cu produse ştiind că acestea sunt susceptibile de a avea efecte psihoactive.\n\nProcurorii DIICOT vorbesc despre un grup infracțional care acaparase piața de distribuție de droguri de risc și mare risc și substanțe cu efect psihoactiv pe raza municipiului Reșița. Alex Axente, zis Asu, arată cercetările, este cel care a dezvoltat începând cu 2022 un grup infracțional organizat specializat în traficul de canabis și cocaină, dar și de „etnobotanice”. Într-o primă fază, i-a cooptat în cadrul grupului infracțional pe Răzvan Cristea, zis Lăvă, Ionuț Lugojan și Daniel Tuli, zis Dani din Mociur, pe care îi folosea pentru plasarea drogurilor pe piață.\n\nÎn a doua etapă i-a atras în afacerea cu droguri și pe Constantin Roșu, Randi Tokar, Ioan Budărcea, Nicolae Drăghici, zis Smoală, Sîrgean Sima, zis Bibi, și Adrian Iova. Aceștia acționau în principal pe raza municipiului Reșița și a localităților învecinate, dar și în Timișoara, cu referire strictă la distribuția de cocaină, unde piața de desfacere pentru astfel de droguri scumpe e mult mai mare decât în Reșița. Asu e client vechi al organelor de cercetare penală, infracțiunile reținute acum în sarcina sa fiind comise în stare de recidivă, ceea ce poate să-i complice mult situația în sala de judecată.",
        "label": "Banat"
    },
    {
        "title": "PRIMARIA OTELU ROSU VREA SA TE TREACA PE GOOGLE MAP?",
        "text": "Primăria Orașului Oțelu Roșu informează locuitorii din sectoarele cadastrale S1, S7, S17, S29, S56, respectiv S62 (Mal și Cireșa)că, în cadrul campaniei de înregistrare sistematică a proprietăților, se va desfășura o întâlnire publică de informare.\n\nEvenimentul va avea loc pe **04 septembrie 2024, ora 11:00**, la **Casa de Cultură – sala mică** din Oțelu Roșu.\n\nAceastă întâlnire este organizată cu scopul de a oferi detalii și clarificări cu privire la procesul de înregistrare a proprietăților și a terenurilor din aceste sectoare cadastrale. Prezența dumneavoastră este importantă pentru buna desfășurare a activităților de înregistrare.\n\nPentru mai multe informații, vă rugăm să contactați Primăria la numărul 0255/530803.",
        "label": "Banat"
    },
    {
        "title": "CARANSEBES-AI PALPITATII? AVEM SOLUTII!",
        "text": "Începând din luna noiembrie, echipei noastre medicale se alătură Dr. Voina Ilona, medic primar cardiolog. Suntem onorati!!\n\nLa Dr Aljobory Clinic CARANSEBES efectuăm toată gama standard de teste din sfera Cardiologie: La Dr Aljobory Clinic CARANSEBES efectuăm toată gama standard de teste din sfera Cardiologie:\n\nexistând acum posibilitatea unor diagnostice complete, corecte și detaliate bazate pe folosirea celor mai moderne mijloace de investigare.\n\nProgramările pentru consultul cardiologic se pot efectua la nr de tel 0772 236 966 Programările pentru consultul cardiologic se pot efectua la nr de tel 0772 236 966",
        "label": "Banat"
    },
    {
        "title": "3.855 cazuri noi de coronavirus ! Record de români internati ala ATI!Caras-Severin 28,Timis 168 de persoane infectate cu COVID-19!",
        "text": "Grupul de Comunicare Strategică a anunţat duminică 3.855 de noi cazuri de infectare cu SARS-COV-2, numărul total al cazurilor de COVID-19 ajungând la 209.648. De asemenea, s-au înregistrat şi 73 de decese, bilanţul fiind de 6.391. În prezent, 828 de persoane sunt internate la Terapie Intensivă, cel mai mare număr de la declaanşarea pandemiei. În Bucureşti, incidenţa cumulată a cazurilor din ultimele 14 zile raportate la mia de locuitori se menţine constantă, 3,35. Cele mai multe cazuri noi sunt în Bucureşti – 555, urmat de Alba – 227.\n\n”Până astăzi, 25 octombrie, pe teritoriul României, au fost confirmate 209.648 de cazuri de persoane infectate cu noul coronavirus (COVID – 19). 149.741 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 3.855 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, relevă datele transmise duminică.\n\nCoeficientul infectărilor cumulate la 14 zile, raportate la 1.000 de locuitori se menţine în Bucureşti la 3,35. Patru judeţe au incidenţa cumulată a cazurilor peste 3: Alba – 3,69 , Cluj – 3,33 , Harghita – 3,3, Sălaj – 3,01.\n\nDistinct de cazurile nou confirmate, în urma retestării pacienţilor care erau deja pozitivi, 947 de persoane au fost reconfirmate pozitiv.\n\nPână astăzi, 6.391 de persoane diagnosticate cu infecţie cu COVID-19 au decedat.\n\nÎn intervalul 24.10.2020 (10:00) – 25.10.2020 (10:00) au fost raportate 73 de decese (37 bărbaţi şi 36 femei), ale unor pacienţi infectaţi cu noul coronavirus, internaţi în spitalele din Alba, Arad, Bacău, Bihor, Bistriţa-Năsăud, Botoşani, Călăraşi, Caraş-Severin, Constanţa, Covasna, Dâmboviţa, Dolj, Galaţi, Gorj, Harghita, Hunedoara, Maramureş, Olt, Prahova, Sibiu, Timiş, Vaslui, Vrancea şi Municipiul Bucureşti.\n\nDintre acestea, 3 decese au fost înregistrate la categoria 40-49 de ani, 7 decese la categoria de vârstă 50-59 de ani, 16 decese la categoria de vârstă 60-69 ani, 24 decese la categoria de vârstă 70-79 ani şi 23 decese la categoria de peste 80 de ani.\n\n71 dintre decesele înregistrate sunt ale unor pacienţi care au prezentat comorbidităţi, 1 pacient decedat nu a prezentat comorbidităţi, iar pentru 1 pacient decedat nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 10.482. Dintre acestea, 828 sunt internate la ATI.\n\nPână la această dată, la nivel naţional, au fost prelucrate 3.055.989 de teste. Dintre acestea, 19.292 au fost efectuate în ultimele 24 de ore, 11.948 în baza definiţiei de caz şi a protocolului medical şi 7.344 la cerere.\n\nDe asemenea, de la ultima informare făcută de GCS, au fost raportate şi rezultatele a 54 de teste prelucrate anterior ultimelor 24 de ore şi transmise până la data de 25 octombrie.\n\nPe teritoriul României, 26.043 de persoane confirmate cu infecţie cu noul coronavirus sunt în izolare la domiciliu, iar 9.907 persoane se află în izolare instituţionalizată. De asemenea, 55.355 de persoane se află în carantină la domiciliu, iar în carantină instituţionalizată se află 51 de persoane.",
        "label": "Banat"
    },
    {
        "title": "Silvicultorii, la datorie! Lucrări de întreținere a plantațiilor în fondul forestier",
        "text": "Angajații Ocolului Silvic Oțelu Roșu efectuează, în această perioadă, lucrări de îngrijire, descopleșiri, pe o suprafață de 7,74 hectare, regenerată anterior, în fondul forestier administrat de aceștia.\n\nSuprafețele regenerate natural sau artificial, prin împăduriri, sunt îngrijite de silvicultorii Romsilva timp de șapte ani, până când se transformă într-o pădure tânără.\n\nReprezentanții Romsilva menționează că descoperirile sunt intervenții care au ca scop îndepărtarea buruienilor și a speciilor copleșitoare din jurul puieților forestieri pentru a le permite dezvoltarea.\n\n„În cazul puieților forestieri plantați în campaniile de împăduriri, se efectuează anual mai multe lucrări silvice, manual sau mecanizat, precum îndepărtarea vegetației lemnoase sau ierboase din jurul puieților, care altfel i-ar copleși, sau săparea în jurul puieților, pentru a sprijini dezvoltarea acestora. La regenerările naturale, sunt efectuate lucrări de stimulare a regenerării noilor lăstari din rădăcină din care se vor dezvolta noi arbori, îndepărtarea speciilor copleșitoare și cele de favorizare a instalării semințișului”, transmite Romsilva.\n\nÎn ultimii cinci ani, Romsilva a regenerat 72.330 de hectare fond forestier, proprietatea publică a statului, dintre care 48.604 de hectare prin regenerări naturale și 23.726 de hectare prin lucrări de împăduriri. Pentru toate lucrările curente de regenerare, lucrări de împăduriri, refaceri și completări, au fost utilizați circa 132 de milioane de puieți forestieri, produși în pepinierele silvice proprii.",
        "label": "Banat"
    },
    {
        "title": "Locomotivă electrică, pe ruta Timișoara – București",
        "text": "Cel puțin o locomotivă electrică, capabilă să ajungă la viteza de 160 km/h, va fi introdusă pe ruta feroviară Timișoara – București. Guvernul a aprobat investiția.\n\nGuvernul a aprobat costurile pentru achiziția a 23 de locomotive electrice, capabile să tracteze până la 16 vagoane de călători. Una dintre ele va fi introdusă pe ruta București – Craiova – Drobeta Turnu Severin – Timișoara – Arad.\n\n„Achiziția a fost aprobată astăzi de Guvern printr-o notă de fundamentare și are ca scop atât creșterea mobilității în zona marilor centre socio-economice, cât și asigurarea unor conexiuni rapide între mai multe localități importante din România. Achiziția va avea o valoare totală de 760,26 de milioane lei (cu TVA), iar finanțarea este asigurată prin fonduri externe nerambursabile (Fondul de modernizare)”, a declarant ministrul Transporturilor, Sorin Grindeanu.\n\n„În prezent există o creștere semnificativă a mobilității sociale, mai ales la orele de vârf și se constată o aglomerare excesivă cauzată traficului auto (în principal cu microbuze și autoturisme), creștere care poate fi satisfăcută doar prin sporirea capacității de transport feroviar, respectiv a capacității mijloacelor de transport aferente (vehicule feroviare în cazul de față) și a calității oferite de acestea”, se arată în nota de fundamentare a proiectului.\n\nÎn prezent, parcul de locomotive al CFR Călători este de peste 1.080 de unități, din care parcul activ însumează numai 440. Locomotivele electrice din parcul CFR au o vârstă medie de 38 de ani, cele Diesel au 44 de ani, iar automotoarele sunt vechi de 49 de ani. Cele mai noi locomotive au fost livrate în perioada 2009 – 2011.",
        "label": "Banat"
    },
    {
        "title": "O mie de zile de război în Ucraina. Cărți poștale, trimise din Timișoara în toată lumea",
        "text": "Poșta Română marchează la Timișoara o mie de zile de la începerea războiului din Ucraina cu o serie de cărți poștale care vor putea fi trimite gratuit oriunde în lume.\n\nCărțile poștale tipărite cu acest prilej prezintă fragmente de pe front. Sunt imagini surprinse de fotografi sau jurnaliști ucraineni care au documentat războiul din Ucraina prin intermediul unor fotografii emoționante cu aspecte umane, brutalitatea conflictului deopotrivă.\n\nTimișorenii care vor să trimită celor dragi astfel de cărți poștale trebuie să meargă la Poșta Mare. Le găsesc în centrul oficiului.\n\n„Astăzi marcăm o mie de zile de începerea războiului din Ucraina prin emiterea unor cărți poștale care să arate ucrainenilor că suntem în continuare solidari cu ei. Cărțile poștale se trimit cu titlu gratuit oriunde în această lume. Timișorenii trebuie să vină la Oficiul Poștal nr. 1 de pe bulevardul Revoluției nr. 2 din Timișoara, să completeze cărțile poștale, să le introducă în cutia poștală și ele vor ajunge la destinatar. La nivelul României s-au tipărit peste 10.000 de bucăți. Noi avem în Timișoara 2.000, dar în fiecare zi putem suplimenta.”, a declarat Adrian Lulciuc, directorul Sucursalei Regionale de Poștă Timișoara.\n\nPrin acest eveniment, a mai declarat Lulciuc, Poșta Română își dorește și să aducă un omagiu celor care au suferit din cauza războiului: „Poșta Română e mai mult decât un serviciu poștal, a fost foarte aproape și solidară cu cauza Ucrainei, cu acest război nejust față de Ucraina. Încă de la începutul războiului, în toate oficiile poștale din România, timișorenii și angajații poștei au putut să aducă ajutoare, hrană neperisabilă, haine, medicamente pe care noi, cu maximă rapiditate, am reușit să le ducem celor greu încercați din Ucraina.”\n\nDemersul este realizat în parteneriat cu Ambasada Ucrainei la București și Postcrossing.",
        "label": "Banat"
    },
    {
        "title": "Mită pentru un transport ilegal de migranți Timișoara – Serbia",
        "text": "Un cetățean româno-maghiar i-a oferit mită unui polițist de frontieră din Timiș pentru a permite trecerea unor migranți în Serbia. Agentul a anunțat DNA.\n\nCel care a oferit mita, în valoare de 100 de euro, a transportat din Timișoara 4 migranți spre vama cu Serbia. Urma să primească 4.000 de euro. A fost oprit pentru control în Foeni, când a oferit banii polițistului de frontieră.\n\n„Cu ocazia controlului de frontieră în P.T.F. Foeni, inculpatul S.C. i-a dat suma de 100 de euro disimulată în interiorul pașaportului agentului de poliție S.L.S. pentru ca acesta să permită ieșirea din țară a celor 4 cetățeni din Bangladesh care nu îndeplineau condițiile pentru a putea ieși din țară”, a transmis Parchetul de pe lângă Tribunalul Timiș.\n\nPolițistul a anunțat Drecția Anticorupție Timiș, iar bărbatul a fost reținut pentru 30 de zile și este cercetat penal.",
        "label": "Banat"
    },
    {
        "title": "Apa termală de la Herculane miroase a abuz! Prejudiciu de 1,5 milioane imputat președintei ANRM!",
        "text": "Stațiunea Băile Herculane e amenințată de faliment după ce ANRM a interzis în mod suspect exploatarea celor mai importante izvoare cu apă tămăduitoare!\n\n42 de societăți comerciale au rămas fără apă termominerală, iar cel puțin 3.000 de persoane care achiziționaseră bilete de tratament sunt pune în situația de a bate degeaba drumul până la Herculane sau de a-și schimba destinația, de a căuta o altă stațiune balneară pentru a-și trata suferințele. Acestea sunt doar câteva dintre cifrele puse pe masa judecătorilor Curții de Apel Timișoara, instanță căreia Dan Pușcaș, administratorul judiciar al SC Hercules, i-a solicitat să anuleze actul administrativ prin care societății nu i s-a prelungit termenul de valabilitate al licenței de exploatare pentru apa minerală terapeutică din perimetrul Băile Herculane I.\n\nPrin acțiunea în contencios administrativ îndreptată împotriva Agenției Naționale pentru Resurse Minerale, precum și a președintei acesteia, Adriana Petcu, instanței i se învederează că întreaga stațiune Băile Herculane va fi afectată negativ din punct de vedere socio-economic în urma unui abuz grosolan.\n\nConcret, Pușcaș a solicitat în numele SC Hercules, anularea actului administrativ emis de ANRM în 5 februarie, prin care s-a adus la cunoștința societății că s-a hotărât ca termenul de valabilitate al Licenței de exploatare nr. 3079/2002 pentru apa minerală terapeutică din perimetrul Băile Herculane I să nu fie prelungit. „Acest act este profund nelegal și abuziv, cu consecințe deosebit de grave!”, apreciază administratorul judiciar.\n\nCurții i se mai solicită să oblige ANRM să emită un nou act prin care să dispună prelungirea termenului de valabilitate al licenței respective. Pușcaș repetă că un act nelegal și abuziv produce deja consecințe dezastruoase și iremediabile. Tocmai din acest motiv mai cere instanței „obligarea pârâtelor, în solidar, la plata despăgubirilor pentru prejudiciului cauzat în cuantum de 1.500.000 euro”.\n\nDan Pușcaș a prezentat judecătorilor o serie întreagă de motive care să demonstreze abuzul ANRM și care să conducă la o sentință prin care lucrurile să reintre în normalitate. Normalitatea însemnând ca Băile Herculane să dispună de apa termală și să nu o lase să curgă în Cerna. Pentru asigurarea resurselor financiare necesare susținerii realizării planului de reorganizare al SC Hercules, s-a avut în vedere în principal activitatea de livrare a apelor termominerale.\n\nDacă la data confirmării planului de reorganizare, societatea avea încheiate 35 de contracte de furnizare a apei termominerale, la data la emiterii actului administrativ prin care s-a constatat expirarea termenului licenței, avea 42 de contracte de furnizare a apei. „Ceea ce denotă viabilitatea planului de reorganizare și relevă impactul negativ al măsurii de neprelungire a licenței de exploatare nr. 3079/2002.”, subliniază Pușcaș.\n\nAdministratorul judiciar al SC Hercules solicitase ANRM prelungirea licenței, motivând că, fără niciun temei legal, președinta Adriana Petcu a semnat actul prin care s-a hotărât ca „termenul de valabilitate al Licenței de exploatare nr. 3079/2002 pentru apa minerală terapeutică din perimetrul Băile Herculane I să nu fie prelungit”.\n\n„Acest act administrativ este contrar dispozițiilor Legii minelor!”, a reacționat Dan Pușcaș. Prelungirea duratei de valabilitate a licenței este implicită și necondiționată deoarece este un drept conferit de legiuitor concesionarului. De fapt, acordarea prelungirii licenței este condiționată doar de dorința concesionarului și de depunerea documentației, care, în speță, în termen legal a solicitat prelungirea duratei de valabilitate a acesteia și a depus documentația aferentă. „Prin urmare, actul administrativ contestat a fost emis în mod defectuos și cu încălcarea dispozițiilor legale imperative aplicabile prevăzute de Legea minelor 85/2003 și constituie un real abuz în serviciu care deja a dus la sistarea livrării de apă termominerală din Băile Herculane I, creând o pagubă imensă și iremediabială stațiunii Băile Herculane, implicațiile fiind deosebit de grave!”, a mai arătat instanței cel care încearcă să țină în viață o societate devalizată timp de 20 de ani.\n\nPretinsele încălcări ale obligațiilor din Licența de exploatare chiar în măsura în care ar fi reale, atrage atenția Dan Pușcaș, nu constituie motiv de neprelungire a termenului de valabilitate a licenței. În plus, în practică nu a mai fost identificat vreun alt refuz al ANRM de prelungire a termenului de valabilitate a vreunei licențe, speța de la Herculane fiind o situație singulară.\n\nSC Hercules a luat măsuri corective după ce ANRM descoperise destule probleme, însă în măsura posibilităților limitate ale unei societăți în reorganizare. Mai trebuie spus că nimeni nu ar fi investit într-o societate care, fără licență, nu mai înseamnă nimic. Poate doar istorie. Orice investitor ar fi așteptat prelungirea licenței înainte de a cheltui vreun leu.\n\nCă actul administrativ contestat este abuziv, avertizează Dan Pușcaș, rezultă și din faptul că, prin Nota de constatare nr. 70/24.05.2019 se reține că „…izvorul Hercules I se prezinta într-o stare bună, captarea fiind interiorul Hotelului Roman, perimetrul de protecția fiind marcat prin plăcuță avertizoare, iar incinta igienizată”, iar prin Nota de Constatare nr 1431/30.01.2024, în mod contradictoriu, referitor la același Izvor Hercules I se reține că: „… nu sunt executate lucrări minime de igienizare si curățenie incinta, lipsa plăcuță avertizoare, nu este instituit perimetrul de protecție sanitara, etc. …” evidențiindu-se totodată că „nu este permis accesul Titularului de licență în perimetrul de exploatare” , în concluzie starea sursei este independentă de capacitățile Titularului de licență. „În concluzie, nu sunt motive legale care să justifice hotărârea de nu se prelungi termenul de valabilitate al Licenței de exploatare nr. 3079/2002 pentru apa minerală terapeutică din perimetrul Băile Herculane I.”, acuză administratorul judiciar al SC Hercules.\n\nUn aspect deosebit de important remarcat de Pușcaș este faptul că licența nu a fost suspendată, retrasă sau revocată de către ANRM, ci a ajuns la termen, ceea ce conduce la concluzia că nu au existat, de fapt, motive de suspendare, retragere sau revocare, iar pe cale de consecință nu există nici motive care să conducă la hotărârea de a nu se prelungi termenul de valabilitate al acestei licențe.\n\nÎn concluzie, Dan Pușcaș arată în sala de judecată că nu SC Hercules pune în pericol izvoarele cu apă cu efect miraculos, ci că va fi afectată grav sănătatea persoanelor care intenționau să vină în Băile Herculane pentru balneoterapie. Consecințe deosebit de grave vor fi și pentru SC Hercules, planul reorganizare fiind ruinat de această hotărâre (ne)legală. „Pentru cele 42 de societăți cărora nu le-au mai putut fi prelungite contractele de furnizare a apelor termominerale implicațiile vor fi la fel de grave, insolvența acestora devenind iminentă. Practic, întreaga stațiune Băile Herculane va fi afectată negativ din punct de vedere socio-economic, urmările venind în lanț, fiind afectat turismul. Apreciem că se impune obligarea pârâtelor, în solidar, la plata despăgubirilor pentru prejudiciului cauzat în cuantum de 1.500.000 euro, reprezentând prejudiciu efectiv cauzat ca urmare actului emis, beneficiul nerealizat precum și prejudiciul de imagine. Prin urmare, pentru toate aceste considerente solicităm anularea actului administrativ emis de ANRM, obligarea acesteia la emiterea unui nou act prin care să dispună prelungirea termenului de valabilitate al Licenței de exploatare nr. 3079/2002 pentru apa minerală terapeutică din perimetrul Băile Herculane I și suspendarea măsurilor dispuse prin actului administrativ contestat, până la soluționarea definitivă a cauzei, „având în vedere consecințele dezastruoase și iremediabile pe care acest act nelegal și abuziv le produce”.\n\nȘi pentru că această afacere miroase a șmen, miroase atât de urât, la izvoarele lui Hercules sunt așteptați din nou și procurorii! Cei anticorupție, care investighează abuzul în serviciu!",
        "label": "Banat"
    },
    {
        "title": "Al doilea colaps pentru Moldova Nouă în numai 28 de ani!",
        "text": "Tragedia cu care se confruntă acum Moldova Nouă și implicit Clisura Dunării nu-i singulară! Aproape toate orașele monoindustriale din țară au ajuns în această situație dramatică. Modul în care au guvernat politicienii România în toți acești ani o simt cu vârf și îndesat toți locuitorii acestei țări. Dar, de fapt, ce să ne mai mirăm..aproape întreaga clasă politică își trage rădăcinile din fostul regim comunist și FSN. Paradoxul este că în toți acești ani nu au fost în stare să gestioneze patrimoniul industrial și economic lăsat de Nicolae Ceaușescu. Să nu fiu înțeles greșit de către cititori, nu sunt un simpatizant al comuniștilor și al fostei orânduiri, dar cu ce am putea astăzi să comparăm prezentul? În primul rând cu ce am moștenit pentru că viitorul nostru european este tare departe. Credeți că astăzi europenii ne consideră cetățeni europeni în adevăratul sens al cuvântului? Nu cred! Da, asta a trăit și Moldova Nouă până în 2011 când, de la o simplă informație primită de Ion Chisăliță, primarul din acea vreme al localității Moldova Nouă, cum că Delphi Pachard România caută o nouă locație pentru extinderea liniilor de producție pentru cablaje auto. Interesate de această mare investiție erau și primăria Oravița și primăria Reșița. Moldova Nouă a intrat în competiție după ce deja primarii celor două localități ,,bătătoreau,, drumurile până la Sânicolau Mare. Din start Reșița ar fi trebuit să fie locul în care se putea construi această fabrică. Reșița avea toate atuurile: hale industriale, forță de muncă cu un nivel ridicat de calificare și care cu multă ușurință se putea adapta la noile cerințe. Sigur că, ce voi scrie de acum, pe unii îi va deranja iar alții vor citi cu plăcere aceste rânduri. Meritul pentru că această fabrică s-a construit la Moldova Nouă este sută la sută al fostului primar Ion Chisăliță, sprijinit de Președintele Consiliului Județean Caraș-Severin Sorin Frunzăverde,fara de care Moldova Nouă nu ar fi avut nici cea mai mică șansă să câștige această compeție cu Reșița. La un singur lucru să vă gândiți: Delphi nu era nevoită să transporte muncitori din alte zone la Reșița, aceștia veneau pe jos sau cu bicicleta iar asta însemnând economii enorme pentru Delphi dacă s-ar fi construit în Reșița. Și totuși, cum s-a ajuns la Moldova Nouă? Unii spun că politic, pe filiera PDL..așa o fi, nu știm și nici nu prea interesează acum pe nimeni. Rapiditatea cu care s-a desfășurat toată această ,,frumoasă poveste,, este demnă de cartea recordurilor. În numai câteva luni de zile s-au finalizat toate documentele necesare, începând de la achiziția terenurilor, clădirilor cât și obținerea creditului de 2 miloane de euro necesar reabilitării a două hale. Din păcate, condițiile contractuale dintre Delphi Pachard și primăria Moldova Nouă nu au fost deloc favorabile primăriei Moldova Nouă. Probabil că nu construiau la Moldova Nouă dacă condițiile erau prea exigente și îi legau prea tare de acest oraș.Astăzi, după numai șase ani de funcționare, asistăm la închiderea societății Delphi Pachard, acum cu o altă denumire ,,Aptiv Electrical Distribution Systems România ,, care, prin comunicatele date presei sugerau că lipsa forței de muncă a condus la sistarea activității. Ei uite, eu unul, nu cred asta! De luni de zile ții acasă sute de angajați în 75%?! DE CE?? Dacă tot spui că ai proiecte în derulare…Noi credem altceva și anume, că statul român refuză să mai ofere ajutoare de stat pentru funcționarea unor fabrici, în condițiile în care, până acum, multinaționalele erau abonate în detrimentul firmelor cu acționariat de stat sau autohtone private. Poate fi și asta o realitate. Pe lângă toate astea, mai este și realitatea politică locală, foarte importantă azi când toată lumea mănâncă politica ,,pe pâine,,. Atmosfera politica deosebit de ,,nocivă,, pe plan local poate fi un aspect important. Nu poți tu ,,hopa Mitică de Moldova Nouă,, să tot înjuri în stânga și-n dreapta politicienii aflați azi la guvernare pentru că, vrei nu vrei, au câștigat alegerile și, până nu demult, tu nu știai unde e Ministerul de Finanțe, iar acum dai lecții miniștrilor. Toate aceste aspecte, cumulate, pot conduce cu ușurință la închiderea unei fabrici indiferent de mărimea ei.",
        "label": "Banat"
    },
    {
        "title": "Obiect din expoziția „La revedere, El Monumental!”, furat",
        "text": "Unul dintre vizitatorii expoziției „La revedere, El Monumental!” de pe Stadionul „Dan Păltinișanu” din Timișoara a furat unul dintre obiectele de colecție.\n\nIncidentul a avut loc în weekend. Membri Druckeria fac apel la făptaș să returneze obiectul.\n\n„Am fost șocați să descoperim că în cursul zilei de duminică, în intervalul orar 16.00 – 17.00, unul dintre vizitatori a sustras un obiect de colecție expus. Unul dintre oamenii care au călcat pragul expoziției noastre a considerat că sertarul personal e mai important decât o vitrină ce poate fi văzută de toată lumea. Ne dorim să considerăm acest gest ca fiind o greșeală și un teribilism de moment și îl invităm pe cel care a comis această greșeală să o repare, returnând cât mai repede posibil obiectul într-o formă sau alta, fie la expoziție sau la Shop Politehnica Timișoara, în programul de funcționare, fie prin poștă”, transmit membrii Druckeria.\n\nÎn caz contrar, asociația va face o plângere oficială la Poliție. Există atât sistem video de Securitate în spațiul expozițional, cât și camere ascunse care supraveghează obiectele individual. Muzeul temporar de istorie din tribuna oficială de la „Dan Păltinișanu” a oferit o incursiune frumoasă în istoria clubului Politehnica pentru peste 1.000 de vizitatori de toate vârstele, în primele două zile în care a fost deschis.",
        "label": "Banat"
    },
    {
        "title": "Traficanții de migranți care la Timișoara au înjunghiat polițiști, trimiși în judecată",
        "text": "Procurorii îi trimit în judecată pe traficanții de migranți ce au înjunghiat doi polițiști pe autostrada A1 de lângă Timișoara, după care au fugit.\n\nTrei dintre inculați sunt în arest preventiv, încă din luna mai. Toți patru sunt acuzați de ultraj, trafic de migranți și trecere frauduloasă a frontierei de stat.\n\nIncidentul care a dus la arestarea traficanților a avut loc în noaptea de 30 aprilie. Atunci, trei dintre inculpați au fost depistați de polițiști în timp ce călăuzeau și îndrumau un grup de 12 migranți în proximitatea parcării de la kilometrul 501 de pe autostrada A1, cu scopul ca migranții să părăsească în mod ilegal teritoriul României.\n\nPentru a scăpa, unul dintre inculpați a lovit în mod repetat cu un obiect tăietor – înțepător doi dintre agenții de poliție ce încercau să îl imobilizeze, cauzându-le 9, respectiv 50 de zile de îngrijiri medicale.\n\nDe asemenea, în urma verificărilor efectuate s-a stabilit că 2 dintre cei trei trafficanți, în cursul lunii decembrie a anului 2023, au trecut ilegal frontiera de stat, venind din Serbia și intrând în România, pe direcția localității Kikindia.\n\n„Totodată, din activitățile desfășurate s-a stabilit că al patrulea inculpat, în baza unei înțelegeri prealabile cu ceilați inculpați, în aceași noapte de 30.04.2024, anterior depistării de către organele de poliție, a transportat cu autovehiculul marca Ford Focus, grupul de 12 migranți, cunoscând că aceștia urmau să părăsească în mod ilegal teritoriul României, efectuând în acest scop trei transporturi de la diferite locaţii situate în Timișoara, până în apropierea parcării de la kilometrul 501, de pe autostrada A1, în schimbul unei sume de bani”, aflăm de la procurori.\n\nParchetul de pe lângă Tribunalul Timiș a trimis dosarul magistraților care le vor decide acum soarta celor 4 traficanți de migranți.",
        "label": "Banat"
    },
    {
        "title": "Oprire temporară a apei în cartierul Racoviță, Caransebeș – 30 August 2024",
        "text": "Vă informăm că, în data de 30 august 2024, în intervalul orar 08:00 – 14:00, va fi oprită furnizarea apei potabile în cartierul dumneavoastră. Această întrerupere este necesară pentru realizarea cuplării la noua rețea de apă de pe strada Dimitrie Sturdza, la solicitarea firmei ERBAȘU.\n\nStrăzile afectate de această oprire sunt:\n\nLucrările vor fi executate de către echipa S.C. AQUACARAȘ S.A. – Punct de Lucru Caransebeș, în intervalul menționat.\n\nNotă importantă: La reluarea furnizării apei potabile, este posibil să observați apă tulbure la robinete. În cazul în care această problemă persistă, vă rugăm să contactați Dispeceratul Central al S.C. AQUACARAȘ S.A. la numerele de telefon 0255/215643 sau 0766 341 274, ori Punctul de Lucru Caransebeș la 0255 – 516 321 sau 0722 333 735.\n\nNe cerem scuze pentru disconfortul creat și vă mulțumim pentru înțelegere.",
        "label": "Banat"
    },
    {
        "title": "Florin Cîţu a anunţat, sâmbătă, că şi-a prezentat demisia din funcţia de preşedinte al Partidului Naţional Liberal",
        "text": "Florin Cîţu a anunţat, sâmbătă, că şi-a prezentat demisia din funcţia de preşedinte al Partidului Naţional Liberal (PNL).\n\n„Aş fi vrut să îmi prezint demisia în faţa colegilor mei. Nu s-a putut, nu au fost acolo, aşa că doar am înregistrat-o la partid. Din acest moment am demisionat din funcţia de preşedinte al Partidului Naţional Liberal”, a declarat Cîţu.\n\n” Voi propune delegaților liberali din Caraș-Severin să-l susținem și să votăm ca președinte al PNL pe actualul premier, Nicolae Ciucă. Il susțin pentru că îl cunosc foarte bine, este un om extraordinar, un manager profesionist, se implică total pentru țară, fiind un camarad deosebit și un patriot adevărat”, a declarat Marcel Vela, liderul PNL CS.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "PROTEJATA LUI BASESCU MAI SCAPA DE UN DOSAR!",
        "label": "Banat"
    },
    {
        "title": "Alianța AUR a lansat Campania `Iarna Românilor!",
        "text": "Alianța AUR a dat startul anului electoral 2024 cu o ședință de lucru la care au participat reprezentanții tuturor celor opt partide componente. La întâlnirea care a avut loc duminică, 7 ianuarie, au fost prezenți George Simion, președintele Alianței pentru Unirea Românilor, Cristian Terheș, președintele Partidului Național Conservator Român, Marian Cucșa, președintele Partidului Republican, Radu Ghidău, președintele Alianței Național Țărăniste, Ilan Laufer, președintele Partidului Forța Identității Naționale, Marian Vișu-Iliescu, președintele Partidului Satului Românesc, Gheorghe Noane, vicepreședinte Alianța Renașterea Națională, și Dorel Vulpoiu, președintele Partidului Blocul Unității Naționale.\n\nÎn contextul anului electoral 2024, și având în vedere importanța pe care alegerile din acest an o vor avea pentru viitorul României, printre obiectivele principale anunțate de partidele componente ale Alianței AUR se numără consolidarea din punct de vedere organizațional și atragerea de noi membri.\n\n Președintele AUR, George Simion, a anunțat că, până pe data de 1 martie, AUR își propune să ajungă pe fiecare stradă din România în cadrul campaniei „Iarna Românilor”. În cadrul acesteia, reprezentanții Alianței AUR vor fi alături de românii amărâți, care au nevoie de sprijin pentru a trece cu bine peste această iarnă dificilă. Prin această campanie, AUR își propune să ajungă în cât mai multe localități din întreaga țară, deoarece peste tot în România sunt români care au nevoie de sprijin.\n\nAlianța AUR își propune să câștige toate alegerile din acest an, începând cu cele pentru Parlamentul European. În acest sens, liderii alianței au subliniat importanța consolidării organizaționale și a atragerii de noi membri, pentru a asigura o prezență puternică în toate regiunile țării și pentru a răspunde eficient provocărilor electorale din 2024.”, se spune în comunicatul remis redacției.",
        "label": "Banat"
    },
    {
        "title": "România suspendă toate intervențiile chirurgicale, precum și internările care nu reprezintă urgențe!",
        "text": "Șeful Departamentului pentru Situații de Urgență, Raed Arafat, a anunțat luni seară, după ședința de Guvern, că unitățile sanitare publice din țară vor suspenda, pentru 30 de zile, internările și intervențiile chirurgicale care nu reprezintă urgențe, din pricina creșterii accelerate a numărului cazurilor de Covid-19.\n\n„Cifrele continuă să crească, aproape avem o cifra dublă față de lunea trecută în privința noilor cazuri de covid. Nu vedem încă o tendința de plafonare sau de scădere. Din acest motiv, după discuții cu cei de la Ministerul Sănătății, suntem nevoiți să emitem un ordin pe 30 de zile care prevede ca managerii unităților sanitare publice cu paturi să dispună măsuri pentru suspendarea internărilor pentru intervenții chirurgicale și pentru alte tratamente și investigații care nu reprezintă urgență și care pot fi reprogramate”, a transmis Raed Arafat",
        "label": "Banat"
    },
    {
        "title": "Mai multă siguranță! Autobuzele TUR Reșița, supravegheate video",
        "text": "Nu doar că sunt moderne și ecologice, dar sunt și sigure noile mijloace de transport în comun ale Reșiței.\n\nPentru a oferi o experiență sigură și confortabilă pentru transportul public local, cele 10 autobuze electrice ale Transport Urban Reșița au fost echipate cu opt camere de supraveghere video fiecare. Reprezentanții societății de transport local susțin că măsura aduce o și mai mare siguranță în autobuze. Iar pentru călătorii fără grija numerarului, plata biletului se poate face simplu și rapid, prin folosirea cardului.\n\nSocietatea TUR Reșița își va mări flota de autobuze electrice, în viitorul apropiat. Primăria Reșița a scos la licitație, la finele lunii septembrie, achiziția a 14 autobuze electrice noi, pentru care în decembrie 2022 a fost semnat un contract de finanțare cu Ministerul Dezvoltării pe Programul Național de Redresare și Reziliență.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "Fostul președinte Donald Trump a reacționat la lansarea campaniei de realegere a președintelui Biden, numindu-l pe acesta „cel mai rău președinte din istoria Americii”.Fostul președinte a declarat într-un comunicat al campaniei sale că anunțul lui Biden se va „întoarce împotriva sa” și a făcut apel la susținătorii săi să doneze pentru campania lui Trump pentru a ajuta la înfrângerea lui Biden.Donatorii cu interese speciale ai lui Joe cel fără speranță cheltuiesc astăzi MILIOANE de dolari pentru a lansa campania lui Biden și pentru a-și menține marioneta coruptă la Casa Albă. …Dar cu ajutorul TĂU, astăzi va fi momentul în care președinția lui își va începe SFÂRȘITUL”, se arată în comunicat.Eh, batranete haine grele!\n\nRusia deţine preşedinţia rotativă a Consiliului de Securitate al ONU în această lună, în plină ofensivă militară în Ucraina, astfel că Serghei Lavrov prezidează Consiliul de Securitate al Națiunilor Unite.Ministrul rus de Externe a acuzat Statele Unite că au „îmbrățișat o politică de distrugere” a misiunii ONU de a menține pacea.Serghei Lavrov, a dat vina pe Statele Unite și pe aliații săi occidentali, în linia retoricii de la Kremlin. El a susținut că ONU „îndură o criză profundă” și că SUA au înlocuit Dreptul internațional cu „o ordine bazată pe propriile reguli”. Principalele declarații ale lui Lavrov:▪️ Unele state membre ale ONU doresc să înlocuiască dreptul internațional cu reguli proprii;▪️ Nimeni nu a dat Statelor Unite dreptul de a vorbi în numele întregii comunități mondiale;▪️ Nu se ascunde faptul că scopul este de a opri China și izola Rusia, așa înțelege Occidentul multilateralismul;▪️ Biden a cerut personal bombardarea Belgradului, iar acum sârbilor li se cere să nu se mai arate jigniți.Nimeni nu ar trebui să-și întărească securitatea națională în detrimentul securității celorlalți, NATO nu dădea doi bani pe aceste obligațiiL fel a fost si Imperiul Roman!\n\nNIMENI NU-L POATE DEPASI PE IOHANNIS!\n\nPremierul Nicolae Ciuca a negat, miercuri, ca ar urma sa fie introdus impozitul progresiv pe toate categoriile de venituri. El a mentionat insa ca fi introdus un impozit de 16% pe salariile de la stat care il depasesc pe cel al presedintelui Romaniei.„Varianta in sine, in momentul de fata, nu exista. Am decis in sedinta de coalitie ca la nivelul Ministerul Finantelor sa se efectueze aceasta analiza si in momentul in care au toate datele agregate si sunt prezentate toate elementele de efecte, consecinte la o astfel de masura, o discutam in coalitie, dupa care o aprobam. Nu se discuta despre impozitul progresiv. Este vorba despre un impozit, care, in acest moment, a fost cat se poate de bine clarificat, in ceea ce priveste depasirea salariilor la stat peste cel al presedintelui. In acest moment, asa cum am discutat, doar la stat”, a spus Ciuca la Palatul Cercului Militar National.CORECT! Presedintele ne da noua lapte, miere, unt si oua! Nimeni n-are voie sa castige mai mult!\n• Cel mai înalt vârf de pe Pământ este Muntele Everest, cu o înălțime de 8.848 metri.\n• Oamenii pot detecta până la 1 trilion de mirosuri diferite.\n• Cel mai lung pod din lume este Danyang-Kunshan Grand Bridge din China, cu o lungime de 102,4 kilometri.\n• Japonia are peste 1.500 de cutremure pe an din cauza amplasamentului său geografic.\n• În Etiopia, se găsește locul unde a apărut prima dată cafeaua.\n• În Antarctica, există un lac sub gheață care are o temperatură medie de 0 grade Celsius, dar nu îngheață niciodată.\n• În Suedia, există un hotel construit complet din gheață și zăpadă.\n• Islanda este singura țară din lume fără șerpi.\n• Există peste 7.000 de limbi vorbite în lumea întreagă.\n• Cel mai adânc punct de pe Pământ este Challenger Deep, în Groapa Marianelor din Oceanul Pacific, la o adâncime de aproximativ 11 kilometri.\n• Floarea Rafflesia arnoldii, originară din Indonezia, este cea mai mare floare din lume, putând ajunge la o greutate de până la 7 kilograme.\n• În America de Sud, se găsește cel mai mare fluviu din lume, Amazonul, care se întinde pe o lungime de 6.400 de kilometri.\n• În Dubai, se află cea mai înaltă clădire din lume, Burj Khalifa, care măsoară 828 de metri.\n• Cea mai mare țară din lume din punct de vedere al suprafeței este Rusia.\n• Cea mai mare insulă din lume este Groenlanda, care aparține Danemarcei.\n• Cea mai mare pădure tropicală din lume este Pădurea Amazoniană, care se întinde pe o suprafață de peste 6,7 milioane de kilometri pătrați.\n• În Australia, se găsește cel mai mare recif de corali din lume, Marea Barieră de Corali.\n• În Africa, se găsește cel mai mare deșert din lume, Sahara, care se întinde pe o suprafață de peste 9 milioane de kilometri pătrați.\n• Ghețarul Vatnajokull din Islanda este cel mai mare ghețar din Europa.\n• Cea mai mare cască din lume, Cascada Victoria, se găsește pe granița dintre Zambia și Zimbabwe.\n• În Statele Unite ale Americii, se află cel mai adânc canion din lÎn Statele Unite ale Americii, se află cel mai adânc canion din lume, Canionul Colorado, care se întinde pe o lungime de peste 446 de kilometri.\n• China este cea mai populată țară din lume, cu o populație de peste 1,4 miliarde de locuitori.\n• Cel mai mare continent din lume este Asia, care ocupă aproximativ 30% din suprafața totală a Pământului.\n• Există peste 2,2 milioane de specii de animale cunoscute în lumea întreagă.\n• Cel mai mare ocean din lume este Oceanul Pacific, care acoperă aproximativ o treime din suprafața totală a Pământului.\n• Cea mai veche piramidă din lume este Piramida lui Djoser din Egipt, construită în jurul anului 2630 î.Hr.\n• Cea mai mare sărbătoare religioasă din lume este Kumbh Mela din India, care atrage peste 100 de milioane de pelerini într-un singur eveniment.\n• În Canada, se află cel mai adânc lac din America de Nord, Lacul Superior, care are o adâncime maximă de 406 metri.\n• Există peste 7,5 milioane de specii de insecte cunoscute în lumea întreagă, reprezentând aproximativ 80% din totalul speciilor de animale de pe Pământ.",
        "label": "Banat"
    },
    {
        "title": "Moldovenii din Timișoara, la coadă pentru a vota la alegerile prezidențiale",
        "text": "Cetățenii din Moldova au stat la coadă, duminică, la Timișoara, pentru a putea vota la alegerile prezidențiale.\n\nMoldovenii își aleg duminică viitorul președinte, fiind așteptați la urne peste 2,7 milioane de cetățeni cu drept de vot. În turul doi al alegerilor prezidențiale au ajuns actuala președintă proeuropeană Maia Sandu și fostul procuror Alexandr Stoianoglo.\n\nPână la ora 17.30, prezența la vot a fost de 49,22%, potrivit Comisiei Electorale Centrale (CEC). Și cetățenii din Moldova aflați în Timișoara votează masiv la alegerile prezidențiale. Astfel, la secția deschisă la Liceul Ion Vidu din Timișoara, moldovenii stau la coadă pentru a vota.\n\n„Coadă și la Timișoara! Diaspora de basarabeni deja a bătut propriul record din 2020 de prezență la vot. Fiecare vot contează pentru o Moldova europeană! Secția de vot la Liceul Ion Vidu mai este deschisă până la ora 21.00. Vă rog din suflet să vă mai sunați prietenii cu drept de vot, viitorul nostru comun depinde de aceste alegeri”, a afirmat primarul Dominic Fritz.\n\nPână la ora 18.00, la Timișoara au votat 1.830 de moldoveni.",
        "label": "Banat"
    },
    {
        "title": "3.743 de cazuri noi de Covid-19, la doar 7.902 teste RT-PCR!Caras-Severin 22!Timis 155 de noi persoane infectate cu COVID-19!",
        "text": "În intervalul 21.03.2021 (10:00) – 22.03.2021 (10:00) au fost raportate 60 de decese (26 bărbați și 34 femei), ale unor pacienți infectați cu noul coronavirus, internați în spitalele din Arad, Argeș, Bacău, Bihor, Bistrița-Năsăud, Botoșani, Brașov, Buzău, Caraș-Severin, Cluj, Constanța, Dâmbovița, Hunedoara, Maramureș, Mehedinți, Neamț, Sălaj, Satu Mare, Sibiu, Suceava, Timiș, Vaslui, Vâlcea, Vrancea, Ilfov și București.\n\nDintre acestea, 1 deces a fost înregistrat la categoria de vârstă 20-29 ani, 2 decese la categoria de vârstă 40-49 ani, 2 decese la categoria de vârstă 50-59 ani, 16 decese la categoria de vârstă 60-69 ani, 24 decese la categoria de vârstă 70-79 ani și 15 decese la categoria de peste 80 de ani.\n\nPacientul decedat este din Buzău. Era un tânăr în varstă de 26 de ani și a prezentat comorbidități.53 dintre decesele înregistrate sunt ale unor pacienți care au prezentat comorbidități, 4 pacienți decedați richard mille replica vs real nu au prezentat comorbidități, iar pentru 3 pacienți decedați nu au fost raportate comorbidități până în prezent.",
        "label": "Banat"
    },
    {
        "title": "Reabilitarea Centrului Școlar „Christiana”, în licitație",
        "text": "Se caută constructor pentru reabilitarea și modernizarea școlii speciale din orașul Bocșa. Oferta depășește 6,7 milioane de lei.\n\nConsiliul Județean Caraș-Severin a scos la licitație execuția lucrărilor de renovarea energetică a Centrului Școlar de Educație Incluzivă „Christiana” din Bocșa, instituție pe care o are în administrare.\n\nPotrivit anunțului lansat în SEAP, investiția este estimată la 6.754.164 de lei, iar termenul limită pentru depunerea ofertelor ori a cererilor de participare din partea firmelor interesate să se ocupe de această lucrare este 27 noiembrie. Prin acest proiect se preconizează reducerea consumului de energie pentru încălzire cu 77,25%, a consumului de energie primară cu 51,08% și a nivelului anual al gazelor cu efect de seră cu 54,23%.\n\nCentrul Școlar de Educație Incluzivă „Christiana” din Bocșa este o unitate de învățământ specială care oferă servicii educaționale și de terapie recuperatorie specifice învățământului preșcolar, primar, gimnazial și profesional. Beneficiarii sunt copii cu vârste cuprinse între 3 și 20 de ani care au diverse dizabilități.",
        "label": "Banat"
    },
    {
        "title": "Declaraţia zilei aparţine,lui Marcel Ciolacu: „ nicio funcţie din Parlament nu va fi ocupată de către un membru al conducerii PSD sau de către un preşedinte de organizaţie!Este timpul să promovom oameni tineri”.",
        "text": "„Este timpul ca partidul să promoveze oameni tineri, profesionişti şi să ne asigurăm că vom avea un viitor împreună. Şi liderii PSD, chiar dacă sunt profesionişti, chiar dacă au câştigat alegerile, chiar dacă în domeniile lor de activitate sunt recunoscuţi, au înţeles că nu trebuie să existe în interiorul partidului o dispută pe anumite funcţii”,.\n\n„Alături de colegii mei din Consiliul Politic Naţional, am luat hotărârea de a continua să modernizăm PSD şi nicio funcţie din Parlament nu va fi ocupată de către un membru al conducerii PSD sau de către un preşedinte de organizaţie”, a declarat Marcel Ciolacu, la finalul şedinţei Consiliului Politic Naţional al PSD",
        "label": "Banat"
    },
    {
        "title": "În centrul Timișoarei se montează perdeaua de lumini",
        "text": "În cadrul Târgului de Crăciun, în centrul Timișoarei a început montarea perdelei de lumini, una dintre atracțiile evenimentului.\n\nPregătirile pentru ediția din acest an a Târgului de Crăciun sunt în toi, la Timișoara. În aceste zile, primăria a început montarea perdelei de lumini de pe platoul din fața clădirii Operei.\n\n„Figurine luminoase, lampioane, perdele luminoase, ţurţuri şi bannere luminoase vor colora orașul și în acest an”, a informat instituția.\n\nCasa de Cultură a Municipiului Timișoara a anunțat că ediția din acest an a Târgului de Crăciun își va deschide porțile în data de 30 noiembrie, de Sfântul Andrei. Evenimentul se va închide în 05 ianuarie 2025.",
        "label": "Banat"
    },
    {
        "title": "Hoții seifului din Moșnița Nouă, experți în trafic cu metale rare",
        "text": "Cei doi hoți care au furat un seif dintr-o locuință din Moșnița Nouă erau experimentați în traficul cu metale prețioase. Aveau echipamentele necesare pentru a le scoate și din electrocasnice.\n\nDupă spargerea de lângă Timișoara, anchetatorii au făcut percheziții în Brăila și Teleorman, unde au găsit monede de aur, precum și mai multe instalații de extragere și separare de metale rare prin electroliză din componente electronice.\n\n„Ca urmare a demersurilor efectuate de organele de cercetare penală, sub supravegherea procurorului de caz din cadrul Parchetului de pe lângă Judecătoria Timișoara, prejudiciul cauzat a fost recuperat în integralitate. Față de inculpați, procurorul de caz a formulat o propunere de arestare preventivă pentru o perioadă de 30 de zile, propunere admisă în data de 17.06.2024 de către judecătorul de drepturi și libertăți din cadrul Judecătoriei Timișoara”, transmite Parchetul de pe lângă Judecătoria Timișoara.\n\nÎn 21 aprilie, la ora 13:00, cei doi au intrat în locuință, poarta și ușa fiind lăsate neasigurate. Aveau fețele acoperite cu măști chirurgicale. Au plecat cu o casetă metalică în care era suma de aproximativ 1.000 de euro și mai multe bijuterii din aur, cauzând un prejudiciu de 40.000 euro.",
        "label": "Banat"
    },
    {
        "title": "BILANT COVID-19! 9.005 cazuri noi de infectare cu COVID-19, în ultimele 24 de ore, 171 de persoane au decedat!1.226 pacienţi la ATI!Timis 302 bolnavi!Caras-Severin 83!",
        "text": "”Până astăzi, 26 noiembrie, pe teritoriul României, au fost confirmate 449.349 de cazuri de persoane infectate cu noul coronavirus (COVID – 19). 323.514 pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 9.005 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”,comunica Grupul de Comunicare Strategica.\n\nÎn intervalul 25.11.2020 (10:00) – 26.11.2020 (10:00) au fost raportate 171 de decese (105 bărbați și 66 femei), ale unor pacienți infectați cu noul coronavirus, internați în spitalele Alba, Argeș, Arad, Bacău, Bistrița-Năsăud, Botoșani, Brăila, Brașov, Buzău, Călărași, Caraș-Severin, Constanța, Covasna, Dâmbovița, Dolj, Galați, Giurgiu, Gorj, Harghita, Ialomița, Iași, Maramureș, Mureș, Neamț, Olt, Prahova, Sălaj, Sibiu, Suceava, Timiș, Vâlcea, Vaslui, Vrancea și Municipiul București.\n\n Dintre acestea, 5 decese au fost înregistrate la categoria de vârstă 40-49 ani, 22 decese la categoria de vârstă 50-59 de ani, 34 decese la categoria de vârstă 60-69 ani, 57 decese la categoria de vârstă 70-79 ani și 53 decese la categoria de peste 80 de ani.\n\n 163 dintre decesele înregistrate sunt ale unor pacienți care au prezentat comorbidități, 4 pacienți decedați nu au prezentat comorbidități, iar pentru 4 pacienți decedați nu au fost raportate comorbidități până în prezent.\n\n În unitățile sanitare de profil, numărul total de persoane internate cu COVID-19 este de 13.248. Dintre acestea, 1.226 sunt internate la ATI.\n\n Până la această dată, la nivel național, au fost prelucrate 4.011.887 de teste. Dintre acestea, 36.271 au fost efectuate în ultimele 24 de ore, 22.829 în baza definiției de caz și a protocolului medical și 13.442 la cerere.\n\n De asemenea, de la ultima informare făcută de GCS, au fost raportate și rezultatele a 620 de teste prelucrate anterior ultimelor 24 de ore și transmise până la data de 26 noiembrie.\n\n Pe teritoriul României, 48.458 persoane confirmate cu infecție cu noul coronavirus sunt în izolare la domiciliu, iar 12.376 de persoane se află în izolare instituționalizată. De asemenea, 70.873 persoane se află în carantină la domiciliu, iar în carantină instituționalizată se află 58 de persoane.\n\n Reamintim cetățenilor că Ministerul Afacerilor Interne a operaționalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecție sanitară.\n\n Apelurile sunt preluate de un dispecerat, în sistem integrat, și repartizate structurilor teritoriale pentru verificarea aspectelor sesizate.\n\n În ultimele 24 de ore, au fost înregistrate 5.095 de apeluri la numărul unic de urgență 112 și 716 la linia TELVERDE (0800 800 358), deschisă special pentru informarea cetățenilor.\n\n Ca urmare a încălcării prevederilor Legii nr. 55/2020 privind unele măsuri pentru prevenirea și combaterea efectelor pandemiei de COVID-19, polițiștii și jandarmii au aplicat, în ziua de 25 noiembrie a.c., 6.652 de sancţiuni contravenţionale, în valoare de 1.090.675 de lei.\n\n De asemenea, prin structurile abilitate ale Poliției, au fost constatate, ieri, 4 infracțiuni pentru zădărnicirea combaterii bolilor, faptă prevăzută și pedepsită de art. 352 Cod Penal.",
        "label": "Banat"
    },
    {
        "title": "Război în Instanță pentru Spitalul Județean Reșița: Managerul Demis Alina Stancovici Cere Repunerea în Funcție!",
        "text": "Un nou episod tumultuos are loc în cadrul Spitalului Județean de Urgență Reșița, o instituție vitală pentru sănătatea comunității. Alina Stancovici, fostul manager al spitalului, a atacat cu hotărâre dispoziția președintelui Consiliului Județean Caraș-Severin, Romeo Dunca, prin care a fost demisă din funcție. Adepții săi au declarat că decizia de a o demite a fost nelegală și acum cer cu înverșunare să fie repusă în funcție.\n\nUn proces incendiar a fost depus de Alina Stancovici la Secția de Contencios Administrativ și Fiscal a Tribunalului Caraș-Severin. Prin acțiunea sa, ea cere anularea actelor administrative care au stat la baza demiterii sale, argumentând că acestea ar fi fost emise pe motive de nelegalitate. Cu privire la această situație, președintele Consiliului Județean, Romeo Dunca, se arată încrezător că instanța va stabili adevărul juridic în acest caz.\n\nDe partea sa, Romeo Dunca susține că aceasta a fost o decizie necesară și justificată, având în vedere problemele grave de management și administrare cu care s-a confruntat spitalul sub conducerea Alinei Stancovici. El afirmă că lipsa de transparență în contabilitate a condus la amenzi din partea ANAF și pierderi financiare semnificative. Sute de cereri de plată către CASJ au fost întocmite greșit și au rămas neplătite, generând arierate considerabile. Lipsa unui răspuns din partea Alinei Stancovici la cererile de clarificare ale ministerului a împiedicat obținerea unor fonduri vitale pentru funcționarea spitalului.\n\nÎn ciuda criticilor aduse de către Alina Stancovici, Romeo Dunca se declară ferm în convingerea că măsurile luate au fost în interesul spitalului și al pacienților săi. Acesta menționează că succesorul său, Mihai Laza, a reușit să găsească soluții potrivite pentru a remedia situația dificilă în care se afla instituția. Documentele arată că situația ar fi început să se îmbunătățească sub noua conducere.\n\nStarea de sănătate a spitalului și soarta Alinei Stancovici vor fi în mâinile instanței, care va trebui să evalueze toate argumentele și probele prezentate de ambele părți. Cu siguranță, acest proces va stârni interesul public și va avea un impact semnificativ asupra comunității.\n\nPe măsură ce această poveste controversată continuă să se dezvolte, vom fi martorii unui război juridic ce poate schimba cursul istoriei Spitalului Județean de Urgență Reșița. În așteptarea deciziei instanței, rămânem cu privirile ațintite asupra acestei dispute pentru a vedea cine va ieși învingător și ce viitor va avea această instituție vitală pentru sănătatea comunității!",
        "label": "Banat"
    },
    {
        "title": "DJ 573A, deblocat după 2 ani!",
        "text": "„După ce a stat doi ani blocat la nivelul Consiliului Judeţean, în prima şedinţă pe care am condus-o ca nou preşedinte al acestui for, am reuşit să dăm undă verde proiectului DJ 573A. Noii consilieri judeţeni au aprobat, la propunerea mea, indicatorii tehnico – economici pentru reabilitarea acestui drum. Era bine dacă acest lucru s-ar fi întâmplat din 2022, aşa cum trebuia, pentru că, între timp, costurile au crescut semnificativ pe fondul inflaţiei.”, a afirmat Silviu Hurduzeu, președintele Consiliului Județean Caraș-Severin.\n\nChiar şi în aceste condiţii, drumul se va face, dă asigurări șeful administrației publice județene, care e pregătit să semneze contractul de finanţare prin Programul Naţional de Dezvoltare a Infrastructurii „Anghel Saligny”, iar, anul viitor, să înceapă efectiv lucrările.\n\n„Vom avea ca prioritate refacerea drumurilor din judeţ, pentru că aceasta este o condiţie esenţială pentru a putea atrage investitori şi pentru a le oferi cărăşenilor condiţii de deplasare sigure şi civilizate.”, a mai spus Hurduzeu, stârnindu-l pe fostul președinte al Consiliului Județean, Romeo Dunca:\n\n„Încă de acum două luni era pregătită această Hotărâre de Consiliu Județean pentru actualizarea indicatorilor. Această actualizare nu putea fi făcută dacă documentele tehnice ale drumului nu ar fi fost făcute în mandatul meu. Aici a fost lucrul și greutatea. Era o rezolvare într-adevăr dacă cei dinaintea mea se gândeau la acest drum încă din 2020. Administrația Hurduzeu va avea mult de lucru pentru că, deși a fost un mediu ostil, noi am lăsat o mulțime de proiecte mature.”",
        "label": "Banat"
    },
    {
        "title": "MUNTELE MIC:O VESTE EXTRAORDINARA PENTRU SCHIORI!",
        "text": "A venit zi ziua in care se deschide si cea mai lunga partie de la Muntele Mic, Partia Valsanul. Azi vor fi deschise 4 instalatii Valsanul, Borlova, Felix si Nordica.Puteti achizitiona skipass comun valabil pe toate instalatiile.\n\nDrumul este curatat in conditii de iarna, parcare deschisa, soare toata ziua, cel mai cald va fi in jur de -5 grd C, partii excelente.",
        "label": "Banat"
    },
    {
        "title": "Gata, s-a dat startul luptelor politice la Moldova Nouă.",
        "text": "Moldova Nouă în ultimii 24 de ani a fost „epicentrul nuclear politic județean”. Anul 2000 a fost anul de referință al preludiului politic pentru următorii 24 de ani, Lupu Matei, câștigătorul de facto al competiției din 2000, bifează două mandate consecutive. În anul 2008, o alianță locală constituită din majoritatea forțelor politice locale și legislația diferită a alegerilor, două tururi de scrutin, îl scot din primărie pe Lupu Matei, care pierde la mustață alegerile locale în favoarea lui Ion Chisăliță, PD.\n\nAnul 2008 rămâne important din punct de vedere politic prin infrangerea lui Lupu Matei și intrarea în politică a lui Eugen Băleanu, candidat independent, două figuri marcante locale care își vor lăsa amprenta politică pentru următorii ani.\n\nÎn anul 2012, Lupu Matei revine în cursa electorală din partea PSD și în urma alegerilor care au fost deosebit de disputate datorită faptului că, în lupta pentru primăria Moldova Nouă, intră în competiție și Partidul Verde, avându-l candidat la funcția de primar pe Eugen Băleanu. I. Chisăliță pierde alegerile în fața lui Lupu Matei, în primul rând pentru că majoritatea forțelor politice care l-au sprijinit pe I. Chisăliță nu s-au mai regăsit alături de el.\n\nIon Chisăliță a pierdut primăria de unul singur, nefiind conștient că echipa câștigătoare nu se schimbă în timpul jocului, aspect care l-a trimis la plimbare pentru următorii ani.\n\nLupu Matei câștigă competiția și cu ajutorul indirect al Partidului Verde prin Eugen Băleanu, care adună circa 1300 de voturi, majoritatea votanților fiind de dreapta. Verzii fac greșeala, greșelilor, refuzând mandatul de viceprimar oferit pe tavă de Lupu Matei, cu 3 consilieri și viceprimar Eugen Băleanu, ar fi fost la putere pentru următorii 4 ani și cred că altfel ar fi fost configurația politică pentru următorii ani. În politică greșelile se plătesc imediat și pe termen lung, în special la partidele mici.\n\nAnul 2016 la Moldova Nouă efectiv ia „foc”, cunoscutul om de afaceri Torma Adrian intră în politică și candidează din partea PNL, sprijinit de I. Chisăliță, câștigând lejer alegerile locale cu 48,80%. Lupu Matei a pierdut și prin prisma faptului că, în cei 4 ani, nu a făcut aproape nimic, lăsându-i în conturile primăriei lui Adrian Torma circa 1 milion de euro. Un alt aspect important a fost că nu s-a implicat în campania electorală aproape deloc, lăsând loc de interpretări că ar fi înțeles cu Torma Adrian.\n\nDusmania dintre cei doi fiind de notorietate, aspect care contrazice eventualele înțelegeri dintre cei doi. În competiția din 2016, Băleanu pierde alegerile cu Partidul Verde, pe locul 4, și intră în consiliu cu doar doi consilieri, loc modest pentru Baleanu, încăpățânarea lui de a nu migra către un partid mare la costat.\n\nMandatul lui Torma din anii 2016-2020 rămâne în istorie ca cel mai disputat mandat din istoria orașului Moldova Nouă. Torma intră în conflict inclusiv cu Marcel Vela, liderul liberalilor carașeni, ca urmare a conflictului Adrian Torma este exclus din PNL, în 22 iulie 2019. În luna septembrie 2019 se înscrie în PSD, chiar în prezența premierului Viorica Dăncilă. În replică, Marcel Vela și Eugen Băeanu, îl „resuscitează” pe Ion Chisăliță, care preia frâiele organizației locale PNL și pregătește terenul pentru o nouă candidatură la funcția de primar.\n\nVerzii ar fi vrut o alianță cu I. Chisăliță, o listă comună pentru a maximiza șansele de câștigare a alegerilor. În ultimele zile, I. Chisăliță renunță la acest proiect, lăsându-i în „offside” pe Băleanu și Partidul Verde, în condițiile în care mai erau câteva zile până la termenul limită de depunere a candidaturilor, de fapt, mai toți partenerii politici ai lui Ion Chisăliță au fost fentați.\n\nȘi ca toate să fie pline de suspans, Băleanu este implicat indirect într-un accident rutier, trăgându-l pe dreapta efectiv pentru câteva luni de zile, doar munca organizației locale îi asigură intrarea în consiliul local.\n\nAnul 2020 va rămâne unic în istoria României, anul în care Adrian Torma, care câștigă alegerile locale și pierde funcția de primar la „masa verde”, datorită faptului că au lipsit două semnături pe protocolul dintre PSD-ProRomânia. Nu mai dezbat acest subiect care este arhi-cunoscut de toată lumea, ca atare se reorganizează alegerile pentru un nou scrutin în anul 2021, luna ianuarie, pe care I. Chisăliță în confruntare cu Băleanu, le câștigă detasat.\n\nScrutinul din 9 iunie 2024, pregătește multe surprize, Adrian Torma va candida 100% din partea PSD, de data asta vine din postura de senator PSD, bifează din punct de vedere politic datorită funcției deținute. Comparativ cu perioada 2016-2020, pare mult mai atent la tot ce face și pare în acest moment că, conduce în sondaje, cu cât nu știm…\n\nIon Chisăliță, primarul în funcție, pare copleșit de aceste alegeri, probabil și vârsta înaintată, și-a îndepărtat foarte mulți oameni importanți de lângă el, de fapt a procedat identic ca în perioada 2008-2012, indiferent cât ar încerca să arunce vina pe consilierii locali pentru creșterea taxelor locale, moral din toate punctele de vedere este vinovat, electoratul nu te iartă și cred că toți cei implicați în campanie au o problemă serioasă vizavi de acest aspect.\n\nCe se schimbă cu adevărat în acest scrutin este intrarea în luptă a formațiunilor AUR și Forța Dreptei, și ieșirea din politică a lui Lupu Matei. Dacă până acum arbitrii competiției erau Verzii cu Eugen Baleanu, acum se pare că Forța Dreptei, prin Ion Carpian, șeful Ocolului Silvic Moldova Nouă, va fi formațiunea care îl trimite direct în opoziție pe Ion Chisălită! Ion Carpian fiind și candidatul pentru funcția de primar, frații Carpian au fost alături de Ion Chisălită în alegerile din 2020 și 2021, având o contribuție semnificativă la câștigarea luptei politice cu Adrian Torma. În urma unor neînțelegeri politice, au părăsit tabăra liberală trecând la Forța Dreptei.\n\nAUR timid intră în luptă, sub conducerea lui Ioan Ciucă încearcă să facă o figură nouă având candidat o femeie, Jerai Gabriela.\n\nCalculele politice arată surprinzător favorabile Partidului Verde și lui Băleanu dacă va candida! Deocamdată nu a declarat public nimic, de ce îl favorizează, simplu în cartierul Bosneag Băleanu, mereu a avut rezultate slabe, intrarea în competiție a lui Ion Carpian și a formațiunii AUR, echilibrează candidații și îi apropie ca procente semnificativ, coroborat cu rezultatele din 2021 poate obține un rezultat foarte bun.\n\nEugen Băleanu rămâne singurul candidat de dreapta autentic, restul sunt aceiași oameni care au trecut pe la mai toate partidele.\n\nCe strategii se vor mai derula rămâne de văzut, noi suntem cu ochii pe ei.",
        "label": "Banat"
    },
    {
        "title": "„Maestrul Contoarelor”: Furt de gaze naturale în Caraș-Severin, pagubă de 20.000 de euro!",
        "text": "Reșița a fost zguduită de un nou scandal, în care ingeniozitatea unui localnic a depășit limitele legalității. Un bărbat din municipiu a fost prins „trucând” contoare de gaze naturale, într-o schemă ce i-a adus economii colosale… pe seama societății furnizoare de gaze! Polițiștii au descoperit că acesta, între 2020 și 2023, a făcut din manevrarea contoarelor de gaze un veritabil „sport local”, modificând indexul de consum și provocând o pagubă estimată la peste 20.000 de euro. Dimineața zilei de 23 octombrie nu a început bine pentru „campionul” furtului de gaze. Trei percheziții fulger efectuate de polițiștii de la Serviciul de Investigații Criminale Caraș-Severin au adus la lumină nu doar un întreg arsenal de componente de contoare, sigilii și înscrisuri, ci și o armă neletală deținută ilegal. Când spunem că omul era bine pregătit, ne referim la toate aspectele: de la modificarea gazului până la pregătirea pentru… alte situații, evident neprevăzute! Bărbatul, al cărui nume nu a fost făcut public încă, și-a construit un adevărat imperiu al fraudelor din ajustarea contoarelor de gaze instalate la locuințele mai multor persoane din oraș. Practic, omul a reușit să reducă drastic consumul afișat, trăind pe picior mare, fără să plătească aproape nimic. Cu cât „scădea” indexul, cu atât creștea factura morală! Iar acum, când paguba a depășit un „modest” 20.000 de euro, autoritățile i-au bătut la ușă pentru a încheia afacerea. Acuzat de furt calificat și de deținere ilegală a unei arme, „Maestrul Contoarelor” se află acum în fața unei anchete care promite să-l coste mult mai mult decât economiile de până acum. Dacă până acum a reușit să „fure” timp și gaze, de acum încolo, va avea timp suficient să se gândească la greșelile sale… probabil la răcoare! Caraș-Severinul nu a mai văzut un caz așa exploziv de la „incidentul contoarelor de curent”!",
        "label": "Banat"
    },
    {
        "title": "Tâlhărit în Timișoara, în drum spre casă",
        "text": "Polițiștii de la Biroul de Investigații Criminale Timișoara au arestat 2 tineri pentru tâlhărie. Au lovit un bărbat pe stradă și i-au luat telefonul mobil.\n\nIncidentul a avut loc în 19 octombrie. Omul de 49 de ani mergea spre casă, pe o stradă din Timișoara, când a fost atacat de cei doi. Nu a durat mult până când polițiști i-au prins pe făptași.\n\n„La scurt timp, polițiștii au reușit depistarea și identificarea persoanelor bănuite de comiterea faptei, respectiv 2 tineri de 24 și 26. În urma probatoriului administrat în cauză cei 2 au fost reținuți pentru o perioadă de 24 de ore și introduși în arest. Ulterior, față de aceștia, a fost dispusă măsura arestării preventive pentru o perioadă de 30 de zile”, a transmis IPJ Timiș.",
        "label": "Banat"
    },
    {
        "title": "O fi stânga, o fi dreapta?",
        "text": "Despre munca,Franta(mai apropiata de noi)verificat.O comuna cu cca 2000 de locuitori ,la primarie cinci isi din care 2 cu jumatate de norma:primarul si secretarul(notar).Munca :la 100 de vaci ,in tarc,un ins.Parveniti politici,Dragnea capitalist care da la poporul PSD-ist,religie fanaticul(minte)nu divorteaza pentru o prospatura .La toti pot sa le scriu un pomelnic.Implementarea democratiei:au plecat cca.trei milioane.La nivel Regional:Primavara araba:Traiesc mai rau si mor mai multi.",
        "label": "Banat"
    },
    {
        "title": "Pădurea din Caraș-Severin, „ajutată” să se refacă la Mehadia",
        "text": "Efectele furtunii din vara anului trecut sunt combătute prin lucrări de regenerare pe cale artificială efectuate pe raza Ocolului Silvic Mehadia.\n\nÎn zilele de 13 și 14 iulie 2023, aproape 376.000 de metri cubi de arbori au fost culcați la pământ pe 4.070 de hectare pe raza Ocoalelor Silvice Anina, Mehadia, Nera și Reșița, aflate în subordinea Direcției Silvice Caraș Severin. Din totalul suprafeței afectată, 10% se află în Parcul Național Semenic-Cheile Carașului, cuprinzând peste jumătate din masa lemnoasă doborâtă. Prin lege, acolo nu se poate interveni fiind vorba despre o zonă protejată. La Ocolul Silvic Mehadia însă se poate interveni fără probleme întrucât niciunul din cele 2.099 de hectare afectate de furtună nu se află în arii protejate.\n\nÎn această perioadă, pe raza ocolului, silvicultorii intervin cu lucrări de regenerare pe cale artificială prin plantarea de puieți produși în acest scop în pepiniere. În Unitatea de Producție nr. II, unitatea amenajistică cu nr. 132A, pe două hectare, se plantează puieți de fag, brad și paltin de munte. Se intervine cu aceste lucrări după finalizarea lucrărilor de exploatare prin care s-au extras toți arborii doborâți în vara anului trecut, adică aproape 144.000 de metri cubi de masă lemnoasă. Tot în această perioadă, sunt în curs de împădurire și alte suprafețe, aflate în aceeași situație, pe o suprafață ce însumează 4,8 hectare. De asemenea, în primăvară, este programată continuarea lucrărilor de reîmpădurire și pe celelalte suprafețe afectate de pe suprafața ocolului.",
        "label": "Banat"
    },
    {
        "title": "50 de stații noi de transport public, la Timișoara",
        "text": "Până la finalul acestui an, Timișoara va avea 50 de stații noi de transport public.\n\nDominic Fritz, primarul Timișoarei anunță că deja 42 de stații au fost înlocuite, astfel că până la final de an, vor mai fi instalate încă opt.\n\n„Până la finalul anului vom avea 50 de stații noi de transport public. Am înlocuit deja 42, inclusiv pe bulevardele nou reabilitate: Cetății, Vidrighin și Bogdăneștilor. Zilele astea montăm o nouă serie. Creșterea confortului timișorenilor care folosesc transportul public este una din prioritățile noastre strategice. Noi tramvaie, autobuze electrice și firobuze, aplicație de planificare a călătoriei, modernizarea infrastructurii de tramvai sunt câteva din proiectele în care am investit major în ultimii ani”, a declarat edilul-șef.\n\nPotrivit primarului Timișoarei, în ultimii ani, tot mai mulți cetățeni au preferat să circule cu mijloacele de transport public.\n\n„Știu că mai e mult de lucru până când transportul public devine principala opțiune de călătorie. Dar, faptul că în ultimii 3 ani am înregistrat o creștere a utilizării transportului public de la 31% la 51% e o confirmare că suntem pe drumul cel bun”, a afirmat Dominic Fritz.",
        "label": "Banat"
    },
    {
        "title": "Viitura care a inundat Budapesta va inunda și Moldova Nouă?",
        "text": "România se pregătește pentru o amenințare iminentă: viitura devastatoare care a lovit recent Budapesta se îndreaptă spre țara noastră! Conform estimărilor, la sfârșitul acestei luni, debitul Dunării ar putea atinge un nivel alarmant de **9.500 de metri cubi pe secundă**, un debit care se apropie cu pași repezi de cel din **2013**, când inundațiile au adus distrugeri semnificative în întreaga regiune. Localitățile din județul Caraș-Severin, în special **Moldova Nouă**, sunt în centrul atenției, iar autoritățile locale au început deja să-și exprime îngrijorarea. Senatorul **Torma**, recent ales primar al Moldovei Noi, a efectuat o vizită pe malurile Dunării din Clisura Dunării, subliniind importanța pregătirilor pentru a face față unei eventuale crize. „Față de anul 2006, când debitul Dunării a fost de peste **14.000 de metri cubi pe secundă**, acum suntem mai bine pregătiți”, a declarat senatorul Torma. Cu toate acestea, el a recunoscut riscurile: „Dacă situația devine critică, autoritățile statului și instituțiile de urgență vor fi mobilizate exemplar!” În ciuda optimismului oficialilor, îngrijorarea populației crește. Barajul a fost golit din timp pentru a putea prelua imensa cantitate de apă, dar întrebarea rămâne: oare va fi suficient? 9.500 de mc/secundă pare să nu reprezinte o problemă majoră, dar amintirile inundațiilor din trecut sunt încă vii în mintea locuitorilor. Este esențial ca fiecare cetățean să fie pe fază și să fie conștient de posibilele riscuri. În aceste momente critice, mobilizarea comunității și pregătirea corespunzătoare pot face diferența între o situație gestionabilă și o adevărată catastrofă. Fii pregătit, România! Viitura se apropie!",
        "label": "Banat"
    },
    {
        "title": "Bărbat din Kosovo, adus sub escortă în Timiș. A fost prins cu droguri la frontieră",
        "text": "Un bărbat a fost prins la o frontieră din Timiș în timp ce încerca să aducă în țară droguri. După ce a fost condamnat, a reușit să fugă în Germania.\n\nPolițiștii au dat de urma fugarului și l-au adus sub escortă în Timiș. Bărbatul încercase și să ofere mită pentru a scăpa.\n\n„A fost adus în țară un bărbat, de 35 de ani, din Kosovo, urmărit internațional pentru săvârșirea infracțiunilor de trecere frauduloasă a frontierei de stat, introducere în țară de droguri de risc, deținere de droguri de risc și dare de mită. Acesta a fost escortat din Germania, având emis de către Tribunalul Timiș, pe numele său, un mandat de executare a pedepsei cu închisoarea de 2 ani și 11 luni”, a transmis Poliția Română.",
        "label": "Banat"
    },
    {
        "title": "NOUTATI DIN CARAS-SEVERIN",
        "text": "Într-o misiune ce aduce aminte de filmele de acțiune, 45 de polițiști cărășeni au invadat orașul Moldova Nouă și împrejurimile pentru a-i face să tremure pe contravenienți și participanții la trafic. Echipajele au legitimat peste 220 de persoane, au oprit 132 de mașini și au făcut verificări la șase deținători de arme legale, cu un spirit de detectivi de modă veche. Până și societățile comerciale au primit „vizita” lor, dar deocamdată nicio veste despre contravenienți fugiți în munți.\n\nPrimăria Oravița a decis să schimbe motorul diesel pe cel electric! Într-un pas curajos spre viitor, printr-o licitație care pare mai degrabă o cursă pentru vehicule verzi, orașul va achiziționa 10 autoturisme electrice. Cu un buget de peste un milion de lei, administrația locală pare gata să „încălzească” atmosfera fără emisii de carbon – doar cu un „bip” electric la colțuri de stradă.\n\nDacă îți cauți un loc de muncă în Caraș-Severin, mai bine îți iei un concediu prelungit. AJOFM a anunțat că sunt locuri de muncă… dar toate la Reșița, și cam puține. Poate că au mers și ele la plimbare prin județ, dar până se întorc, se pare că Reșița este noul „paradis” al ofertelor de angajare.\n\nAeroportul din Caransebeș, cu zboruri spre Salvamont!\n\nVeste mare pe aeroportul din Caransebeș: nu vom avea zboruri, dar vom avea un punct de lucru Salvamont! Într-o reamenajare ce transformă vechiul în nou, acest punct devine noua bază de operațiuni pentru alpinistul Cornel Galescu și echipa lui, în colaborare cu SMURD. Poate că nu vor decola avioane, dar Salvamontul este gata să intervină la înălțime!\n\nCasa de pensii își mută bagajele în Reșița, pe unde autobuzele dau bună ziua!\n\nVine o veste interesantă pentru pensionarii din Caraș-Severin: Casa Județeană de Pensii se mută în clădirea albastră din Reșița, chiar lângă stația de autobuz. De acum, poți să-ți rezolvi treburile la pensii și să prinzi și autobuzul de ora 2. Sau să-l pierzi, depinde cât de rapid merg lucrurile la ghișeu.\n\nȘtafeta Veteranilor: ediția cu opriri în toate comunele din drumul spre glorie\n\nÎntr-un tur epic prin Caraș-Severin, „Ștafeta Veteranilor” face opriri demne de o campanie militară, în localități precum Băile Herculane și Caransebeș. În Parcul Dragalina, publicul este invitat să aplaude schimbul de ștafetă cu emoția unei finale de fotbal. Un eveniment ce onorează eroii, dar care ne amintește și de cât de mult ne place o bună ștafetă în comunitate.\n\nPrimăria Oțelu-Roșu a decis că e timpul să facă ordine în casele locuitorilor. Scapă de frigiderul care îți face cafeaua să înghețe și ai șansa să câștigi unul care o face fierbinte! Nu doar că poți să scapi de electrocasnicele vechi, dar ai și șansa să câștigi un premiu la tombolă – cine știe, poate chiar o șurubelniță electrică! Noroc că toate acestea sunt gratuite… și electrizante!\n\nFotbalul din Reșița a făcut din nou spectacol la Mioveni, unde echipa a câștigat la limită cu 1-0. Golul, marcat după un corner de Sergiu Rimovecz în minutul 85, a decis soarta meciului. Chiar și în 10 oameni, gazdele nu au reușit să oprească „fierbinții” rossoneri. Antrenorul Stoican e mulțumit, dar fanii așteaptă mai mult: poate un 2-0 data viitoare?\n\nHercuthlon: probele de anduranță ale zeilor pe Valea Cernei\n\nValea Cernei a fost din nou scena unei demonstrații de forță, îndemânare și anduranță în cadrul competiției Hercuthlon. Într-o atmosferă care amintește de munca lui Hercules, echipele au alergat prin râuri, s-au jucat cu cauciucuri uriașe și au urcat pe paleți ca pe Olimp. Nimeni nu s-a speriat de provocări, pentru că ce ar fi un concurs fără un pic de adrenalină și râuri care îți fac bocancii să plângă?\n\nLemnele de foc – aurul nou al iernii în Caraș-Severin!\n\nSezonul rece se apropie, dar nu te teme! Direcția Silvică Caraș-Severin te asigură că lemnele de foc sunt asigurate. 40.000 mc de lemn sunt pregătiți să încălzească locuințele, iar stocurile sunt deja pline cu 17.000 mc, gata de livrare. Așa că, stai liniștit, iarna nu-i ca vara, dar nici fără foc nu te lasă!\n\nPENTRU CEI CARE AU DESCHIS MAI TARZIU ZIARUL, RELUAM STIRILE:\n\n45 de agenți ai legii au organizat o adevărată vânătoare de infractori în Moldova Nouă. Armați până-n dinți cu legitimații și radare, polițiștii au reușit să legitimeze 220 de persoane și să controleze 132 de mașini. Se pare că infractorii au fost atât de speriați, încât s-au ascuns în mașinile verificate, transformând astfel operațiunea într-un joc de-a v-ați ascunselea la scară largă.\n\nPrimăria Oravița a decis să se alăture trendului eco, cumpărând 10 mașini electrice. Se zvonește că edilii vor organiza curse de mașinuțe electrice prin oraș pentru a demonstra eficiența investiției. Câștigătorul va primi un abonament gratuit la stația de încărcare, valabil până la următoarea pană de curent.\n\nAJOFM Caraș-Severin a anunțat că există locuri de muncă în județ. Singura problemă? Nimeni nu le poate vedea. Experții speculează că aceste joburi ar putea fi destinate vânătorilor de fantome sau specialiștilor în invizibilitate.\n\nPunct de lucru deschis pe aeroportul din Caransebeș\n\nSalvamontul Caraș-Severin își deschide un punct de lucru pe aeroportul din Caransebeș. Aparent, echipa se pregătește pentru eventualitatea în care Muntele Mic ar decide să se mute lângă pistă.\n\nCasa de Pensii se mută în centrul Reșiței\n\nCasa de Pensii Caraș-Severin se mută în centrul Reșiței, lângă o stație de autobuz. Pensionarii sunt încântați de noua locație, mai ales că acum pot combina ridicarea pensiei cu o plimbare reconfortantă prin oraș. Se așteaptă cozi record la ghișee și discuții aprinse despre „pe vremea mea”.\n\nȘtafeta Veteranilor Invictus va trece prin Caraș-Severin în octombrie. Localnicii sunt rugați să fie atenți, căci s-ar putea să rateze momentul dacă clipesc. Veteranii, cunoscuți pentru abilitățile lor ninja, vor traversa județul mai repede decât pot spune localnicii „Unde-s ăștia?”.\n\nPrimăria Oțelu Roșu organizează o campanie de colectare a deșeurilor electronice. Locuitorii sunt încurajați să renunțe la vechile lor aparate în schimbul șansei de a câștiga altele noi. Aparent, strategia este „Dă-ne gunoiul tău, poate îți dăm ceva mai puțin gunoi înapoi”.\n\nVictorie la limită după 85 de minute de gândire\n\nCSM Reșița a câștigat cu 1-0 împotriva CS Mioveni, marcând în minutul 85. Se pare că echipa a folosit cea mai mare parte a meciului pentru a calcula unghiul perfect de lovire a mingii, transformând fotbalul într-un joc de strategie.\n\n30 de echipe au participat la competiția Hercuthlon în Băile Herculane, încercând să imite muncile lui Hercules. Printre probe s-au numărat „alergarea în râu” și „răsturnarea cauciucurilor”. Hercules, se spune, își face cruce din Olimp, întrebându-se de ce nimeni nu mai vrea să curețe grajduri ca pe vremuri.\n\nLemn de foc la preț de aur\n\nDirecția Silvică Caraș-Severin anunță că are suficient lemn de foc pentru iarnă. Localnicii sunt sfătuiți să înceapă antrenamentele de ridicare a greutăților pentru a putea cara lemnele acasă. Se zvonește că unii au început deja să colecționeze ziare vechi, pentru orice eventualitate.",
        "label": "Banat"
    },
    {
        "title": "Ca la noi, la nimeni:Vânzarea testelor rapide pentru COVID-19 în farmaciile din România,interzisa! Pot fi cumparate online !",
        "text": "Testele rapide antigen pentru diagnosticul COVID-19 nu pot fi vândute în farmaciile din România, deoarece sunt teste pentru uz profesional, iar „atât timp cât testele rapide nu sunt utilizate de către profesioniști, așa cum producătorul menționează în instrucțiunile de utilizare, rezultatele pot fi compromise”, anunță Agenția Națională a Medicamentului și Dispozitivelor Medicale. În schimb, testele rapide vor putea fi comercializate în continuare online, deoarece nu există prevederi legale care să interzică această practică, dar Agenția Medicamentului recomandă ca ele să fie vândute în mediul online numai cu precizarea că sunt „doar pentru uz profesional”,precizeaza Hot News.ro\n\n„Testul antigen este cel mai nou tip de testare şi, în acest moment, este singurul test rapid care detectează virusul COVID-19. Acest test detectează antigeni, respectiv partea de virus pe care sistemul nostru imunitar o recunoaşte.Testul antigen poate indica infecţia în faza acută a bolii. Acest lucru este valabil şi pentru persoanele fără simptome, dacă infecţia este activă. Testul este de uz profesional, ceea ce înseamnă că se recomandă ca prelevarea probei și interpretarea rezultatelor să se facă de către personal medical calificat„.\n\nDe asemenea, Agenția Națională a Medicamentului precizează că art. 15 din Hotarârea de Guvern nr. 798 / 2003 privind stabilirea condiţiilor de introducere pe piaţă şi de utilizare a dispozitivelor medicale pentru diagnostic in vitro reglementează că în cazul acestor teste, în scopul aplicării marcajului CE, producătorul trebuie să urmeze procedura menţionată în anexa nr. 3 şi să emită declaraţia de conformitate CE înainte de introducerea pe piaţă a dispozitivelor. Produsele sunt introduse pe piață în baza declarației de conformitate dată de producător.\n\nAgenția Națională a Medicamentului atrage atenția că în media au apărut recomandări pentru utilizarea individuală a acestor teste, făcute de către neprofesioniști, iar aceste teste nu sunt de autotestare. „Testele rapide pentru autotestare au un alt regim de introducere pe piață, cu implicarea unui organism notificat care evaluează conformitatea acestor produse.”\n\nCe prevede legea în cazul testelor rapide pentru autotestare:\n\nConform art. 16, în cazul tuturor dispozitivelor pentru autotestare, cu excepţia celor cuprinse în anexa nr. 2 şi a dispozitivelor pentru evaluarea performanţei, înainte de a emite declaraţia de conformitate menţionată la art. 15, producătorul trebuie să îndeplinească cerinţele suplimentare stabilite în anexa nr. 3 pct. 6. În locul acestei proceduri, producătorul poate aplica procedura prevăzută la art. 17 sau 18.\n\nAnexa 3 a Hotarârii de Guvern 798/2003, pct. 6 menționează: Pentru dispozitivele pentru autotestare, producătorul trebuie să depună o cerere pentru examinarea proiectului la un organism notificat, ales în conformitate cu art. 23 din hotărâre.\n\nAnexa 1 la Hotarârea de Guvern 798/2003, pct. 7. Cerinţe pentru dispozitivele pentru autotestare\n\nDispozitivele pentru autotestare trebuie să fie proiectate şi realizate conform condiţiilor de îndeplinire a scopului prevăzut, ţinându-se seama de îndemânarea şi de mijloacele disponibile ale celor care le utilizează, precum şi de influenţa care rezultă din variaţiile care pot fi raţional anticipate în priceperea utilizatorilor şi condiţiile de mediu. Instrucţiunile şi informaţiile furnizate de producător trebuie să fie uşor de înţeles şi de aplicat de către utilizator.\n\n7.1. Dispozitivele pentru autotestare trebuie să fie proiectate şi realizate astfel încât:\n• a) să asigure utilizarea uşoară a dispozitivului de către utilizator în toate etapele procedurii;\n• b) să reducă pe cât posibil riscul erorilor de manipulare şi de interpretare a rezultatelor.\n\n7.2. Dispozitivele pentru autotestare trebuie să prevadă, acolo unde este posibil, controlul utilizatorului, cum ar fi, de exemplu, procedura prin care utilizatorul verifică în timpul utilizării că produsul va îndeplini scopul prevăzut.\n\n8.1. Fiecare dispozitiv trebuie să fie însoţit de informaţiile necesare pentru a identifica producătorul şi pentru a fi folosit în siguranţă, ţinându-se seama de pregătirea şi de cunoştinţele utilizatorilor potenţiali.\n\nAceste informaţii trebuie să apară pe etichetă şi în instrucţiunile de folosire.\n• k) dacă dispozitivul este destinat autotestării, acest fapt trebuie clar precizat.\n\n– rezultatele trebuie să fie exprimate şi prezentate astfel încât să fie înţelese uşor de un neprofesionist; informaţiile trebuie să fie furnizate asociat cu îndrumări pentru utilizator asupra modului de a acţiona (în caz de rezultat pozitiv, negativ sau neconcludent) şi asupra posibilităţii de rezultate fals pozitive sau fals negative;\n\n– anumite particularităţi pot fi omise cu condiţia ca alte informaţii furnizate de producător să fie suficiente pentru a permite utilizatorului să folosească dispozitivul şi să înţeleagă rezultatele oferite de dispozitiv;\n\n– informaţiile furnizate trebuie să includă un enunţ care să îl determine pe utilizator să nu ia nici o decizie medicală relevantă înainte de a-şi consulta medicul curant;\n\n– informaţiile trebuie de asemenea să precizeze că, în cazul în care dispozitivul pentru autotestare este utilizat pentru monitorizarea unei afecţiuni existente, pacientul trebuie doar să-şi adapteze tratamentul dacă a fost pregătit corespunzător în acest sens;\n\nDispozitivele trebuie să fie proiectate şi realizate astfel încât, utilizate în condiţiile şi pentru scopul propus, să nu compromită, direct sau indirect, starea clinică ori siguranţa pacienţilor, siguranţa şi sănătatea celor care le utilizează sau, acolo unde este cazul, a altor persoane ori siguranţa proprietăţii.\n\nAtât timp cât testele rapide nu sunt utilizate de către profesioniști, așa cum producătorul menționează în instrucțiunile de utilizare, rezultatele pot fi compromise.\n\nDistribuția dispozitivelor medicale pentru diagnostic in vitro de uz profesional se poate realiza către:\n\n– Alți operatori economici din lanțul de distribuție, care dețin aviz de funcționare pentru distribuție dispozitive medicale, în vederea revânzării sau donării produselor;\n\nConform art. 2 din Legea farmaciei nr. 266/2008, prin farmaciile comunitare se por distribui doar dispozitive medicale de uz individual. Ca urmare, dispozitivele medicale pentru diagnostic in vitro de uz profesional nu se pot distribui prin farmacii.\n\nReferitor la comercializarea în sistem on line a unor dispozitive medicale destinate utilizării de către profesioniști, în acest moment nu există prevederi legale care să interzică această practică.\n\nÎn calitate de autoritate competentă, neexistând reglementări în acest sens, nu putem interzice comercializarea acestor produse în sistem on line. Putem recomanda evitarea acestei modalități de comercializare sau, în cazul în care se recurge la această formă de distribuție, recomandăm ca vânzarea testelor rapide să fie insoțită de un avertisment în conformitate cu instrucțiunile de utilizare și anume „DOAR PENTRU UZ PROFESIONAL”, sau ca operatorul economic să se asigure că cel care achizitionează produsele respective este unitate medicală. În caz contrar, operatorul economic poate fi sancționat pentru practică comercială înșelătoare.\n\nToate aceste informații și recomandări sunt valabile și pentru comercializarea și utilizarea testelor utilizate în evaluarea stării imunologice a pacienților suspecți de coronavirus, prin determinarea calitativă a prezenței anticorpilor IgM/IgG împotriva SARS-CoV-2.",
        "label": "Banat"
    },
    {
        "title": "Un nou teren public ocupat ilegal, recuperat de Primăria Timișoara",
        "text": "Un teren de sute de metri pătrați ocupat ilegal, aflat în zona Dâmbovița, a fost eliberat de Primăria Timișoara.\n\nPrimăria Timișoara a reușit să recupereze un nou teren public. De data aceasta este vorba de o parcelă cu o suprafață de 800 mp, situată pe str. Clopotului, în zona Dâmbovița. Terenul a fost ocupat ilegal, fiind îngrădit și transformat în curte privată.\n\nCazul de pe str. Clopotului a fost sesizat de mai mulți timișoreni prin intermediul platformei https://stopabuz.primariatm.ro. Cetățenii au reclamat faptul că fostul proprietar al unei clădiri de pe bulevardul Dâmbovița a ocupat ilegal un teren public cu o suprafață de 800 mp și a blocat accesul timișorenilor pe aleea care făcea legătura între bulevard și Intrarea Clopotului.\n\n„E un caz despre care am aflat datorită implicării timișorenilor. Le mulțumesc că au încredere în platforma stopabuz pe care am lansat-o în urmă cu câteva luni și au curaj să ne sesizeze genul acesta de cazuri revoltătoare de acaparare a patrimoniului orașului. Constatăm cu fiecare nou dosar soluționat cât de extinsă a fost această caracatiță peste patrimoniul Timișoarei și vă asigur că mergem până la capăt”, a declarat primarul Dominic Fritz\n\nÎn urma verificărilor, au fost identificate mai multe construcții ridicate ilegal, fără autorizație, pe domeniul public: împrejmuire din beton, alei neautorizate, anexă cu alee din beton și extindere gard din beton. Beneficiarii construcțiilor sunt o firmă și o familie. La finalul lucrărilor de desființare a construcțiilor ilegale, pe terenul eliberat vor fi amenajate locuri de parcare sau spațiu de joacă, în funcție de necesitățile comunității.\n\n„Reamintim că, în urma măsurilor administrative dispuse de primarul Dominic Fritz, prin care au fost recuperate mai multe imobile, cetățenii s-au implicat activ, prin transmiterea de sesizări. Ca răspuns la această mobilizare, Primăria Timișoara a lansat platforma dedicată: https://stopabuz.primariatm.ro. Mesajele sunt preluate la Cabinetul Primarului și distribuite pentru analiză și pentru soluționare către serviciile municipalității. Datele de identificare ale persoanelor care transmit sesizări prin intermediul platformei rămân confidențiale. Pentru situațiile în care municipalitatea nu are pârghiile legale, cazurile sunt direcționate spre instituțiile competente”, a informat Primăria Timișoara.",
        "label": "Banat"
    },
    {
        "title": "ADRIAN TORMA-MARCEL VELA: NE-A ADUS SOARTA INAPOI/SA FIM IARA AMANDOI!",
        "text": "Politica românească, un teatru de umbre și lumini, ne oferă mereu povești care par desprinse din cele mai absurde comedii. Și, ca în oricare scenariu amuzant, personajele noastre politice pot evolua rapid de la eroi la anti-eroi. Astăzi, vă prezentăm povestea incredibilă a lui Adrian Torma, fost primar al orașului Moldova Nouă și protagonistul unui adevărat rollercoaster politic.\n\nÎn urmă cu cinci ani, Adrian Torma era un membru loial al PNL, partidul condus de Marcel Vela. Cu toate acestea, viața politică a lui Torma nu a fost tocmai una de succes. Cu rezultate slabe în alegerile europarlamentare și acuzații de pactizare cu PSD, drumul său în PNL s-a încheiat abrupt, prin excluderea din partid la inițiativa lui Marcel Vela.\n\nCu un ton melancolic, Adrian Torma anunță că se desparte cu regret de foștii săi colegi. Dar, ca în orice despărțire, el recunoaște că a avut parte de câteva momente frumoase. Unul dintre aceste momente a fost în 2016, când el și partidul au reușit să câștige Primăria Moldova Nouă, punând capăt unei pauze de 20 de ani. Cu toate acestea, acest „vârf” în cariera sa politica avea să fie umbrit ulterior de un scandal legat de o presupusă fraudă electorală, care l-a costat funcția de primar.\n\nDar aici începe partea cea mai comică a poveștii. Adrian Torma, fără să clipească, face un salt spectaculos și se alătură PSD-ului. Și ce să vezi? Reușește să recâștige, pentru prea puțin timp, fotoliul de primar, doar pentru a fi ulterior acuzat de o presupusă fraudă electorală. Poate că a crezut că schimbarea de partid îl va scăpa de toate necazurile, dar se pare că nu a fost chiar așa.\n\nDar, surpriză! După ce a fost suspendat din funcția de primar, Adrian Torma beneficiază de un transfer de la „Primar de Moldova Nouă” la „Senatul României”. Totul, datorită plecării senatorului Ion Mocioalcă în poziția de vicepreședinte al Curții de Conturi a României. Astfel, Torma devine următorul pe lista PSD Caraș-Severin la alegerile parlamentare din 2020 și ajunge coleg de bancă cu nimeni altul decât Marcel Vela, cel care l-a dat afară din PNL.\n\nAceastă poveste demnă de un film de comedie ne arată încă o dată că politica românească poate fi un loc cu surprize neașteptate și personaje care se transformă brusc în roluri complet diferite. În final, Adrian Torma poate fi văzut ca un adevărat actor al politicii, care a traversat scene de succes și momente amuzante, demonstrând că în politica românească, nimic nu este previzibil.",
        "label": "Banat"
    },
    {
        "title": "De ce trebuie să ,,pice,, PSD-ul?!",
        "text": "După 10 ani de ,, domnie,, sub conducerea Președintelui Traian Băsescu, mai marii PSD-ului, și aici mă gândesc la toate compartimentele de conducere ale partidului , nu au înțeles că Traian Băsescu nu poate pleca după terminarea mandatului pur și simplu acasă, lăsându-i să guverneze în liniște și pace după bunul plac.\n\n Astăzi PSD-ul este mai înghesuit ca niciodată și nu din cauza electoratului, ci a DNA-alui care a devenit de temut pentru toată clasa politică, rând pe rând pică greii politicii…pentru te miri ce, de la urmărit amante de agenții poliției locale, la șpagă de zeci de milioane de euro. La mai puțin de un an de la alegerile prezidențiale, proiectele marca Traian Băsescu ies la suprafață MRU,PREDOIU și urmează în curând și alții să scoată capul ce vor fi foarte gălgioși. Tanti Nuți încet, încet revine la tupeul de mahalagioaică și deja a început să plătească polițe, parlamentul a fost luat în colimator ,,avem un parlament de căcăcioși ,, și , nu că nu ar avea dreptate, dar totuși, este o doamnă și nu se prea cade. Și uite așa, ușor ,ușor ,,Nea Traian,, a ocupat și spațiul mediatic cu tot felul de subiecte ,având ca scop menținerea atenției publice asupra lor sau publicitate cu orice scop.\n\n Ce trebuia să facă Ponta și PSD-ul pentru a guverna în liniște și pace ? Simplu, tot ce-a promis Traian Băsescu și nu a facut, începând cu modificarea Constituției și limitarea numărului de parlamentari așa cum a dorit poporul la referendum, stoparea migrației politice la nivel de parlamentari, migrație care a făcut atâta rău românilor în ultimii 20 de ani, partide înființate direct pe coridoarele parlamentului au ajuns să conducă România din umbră, astăzi, mai mult, au primit și o denumire oficială ,,partide balama,, . DNA-ul ne arată adevărata față a politicii naționale și parcă suntem orbi nu luăm nicio atitudine, manifestație, grevă sau alte instrumente legale de democrație, să fim solidari cu instituțiile statului care se luptă cu Mafia, deoarece cu asta ne confruntăm azi….",
        "label": "Banat"
    },
    {
        "title": "Romeo Dunca, somat să-i ceară scuze lui Flavius Bozu! Sechestrul pe Toaureg nu e nicio escrocherie!",
        "text": "Avocatul Andrei Pap îl adduce pe președintele Consiliului Județean Caraș-Severin în sala de judecată dacă nu prezintă scuze publice fostului manager al Muzeului Banatului Montan!\n\nReacțiile lui Romeo Dunca după ce Flavius Bozu a obținut executarea silită a Consililiului Județean și a pus sechestru pe mașina de serviciu a președintelui ar putea duce la deschiderea unui nou proces în instanță între cei doi.\n\nAvocatul lui Bozu a ținut în primul rând să explice de ce s-a ajuns într-o astfel de situație:\n\n(1) Prin sentința civilă nr. 65/15.02.2023 a Tribunalului Caraș-Severin (definitivă la Curtea de Apel Timișoara), instanța de contencios administrativ a dispus în dosarul nr. 1230/115/2022:\n• anularea Dispoziţiei nr. 133/07.04.2022, a Dispoziţiei nr. 174/29.04.2022 şi a Dispoziţiei nr. 195/05.05.2022 emise de PREŞEDINTELE CONSILIULUI JUDEŢEAN CARAŞ-SEVERIN şi a tuturor actelor în baza cărora s-au emis aceste dispoziţii;\n• obligarea pârâtului CONSILIUL JUDEŢEAN CARAŞ-SEVERIN să plătească reclamantului Bozu Petru Flavius salariile de care a fost lipsit prin emiterea actelor administrative anulate, salarii actualizate cu dobânda legală la data plăţii;\n• obligarea pârâtului PREŞEDINTELE CONSILIULUI JUDEŢEAN CARAŞ-SEVERIN să plătească reclamantului Bozu Petru Flavius suma de 10000 lei daune morale, sub acest aspect Tribunalul Caraș-Severin, având în vedere probele de la dosar, reține în motivare faptul că: ”Datorită acţiunilor nelegale ale Preşedintelui Consiliului Judeţean Caraş-Severin reclamantul a suferit un prejudiciu moral, fiindu-i afectată activitatea profesională, viaţa de familie şi viaţa socială prin mediatizarea negativă a activităţii reclamantului. Afirmaţiile nepotrivite în spaţiul public ale pârâtului (…) denotă o atitudine de şicanare intenţionată faţă de reclamant. Tribunalul apreciază că suma solicitată de reclamant de 10000 lei, reprezentând prejudiciu moral, este justificată şi va obliga pârâtul Preşedintele Consiliului Judeţean CaraşSeverin la plata sumei de 10000 lei daune morale către reclamant.”;\n\n(2) În data de 11 IULIE 2023, avocatul d-lui Flavius Bozu transmite o NOTIFICARE pe adresele de e-mail cjcs@cjcs.ro și presedinte@cjcs.ro, prin care se solicită expres debitorilor – CONSILIUL JUDEȚEAN CARAȘ-SEVERIN și PREȘEDINTELE CONSILIULUI JUDEȚEAN CARAȘ-SEVERIN ”…ca în ședința Consiliului Județean Caraș-Severin ce va avea loc în data de 13 IULIE 2023, să completați ordinea de zi și (i) să supuneți la vot necesitatea punerii în executare a sentinței civile nr. 65/15.02.2023 a Tribunalului Caraș-Severin (rămasă definitivă la Curtea de Apel Timișoara la data 29.06.2023), respectiv (ii) să aprobați efectiv plata de îndată a următoarelor sume la care ați fost obligați de instanță…”, anume: salariile restante, dobânzile legale aferente, despagubirile morale și cheltuielile de judecată.\n\n(3) În data de 07 AUGUST 2023, conform unor ORDINE DE PLATĂ, din contul deschis la Trezoreria statului, JUDEȚUL CARAȘ-SEVERIN plătește în contul bancar al d-lui Flavius Bozu doar suma de 10000 LEI – daune morale, 4500 LEI – onorariu avocat și 500 LEI – taxa judiciară, iar în ceea ce privește solicitarea de plată de îndată a salariilor restante și dobânzile legale, nici Județul Caraș-Severin, nici debitorul CJCS, nici debitorul Președintele CJCS nu fac plata și acestor din urmă sume, dar nici nu formulează vreun răspuns la notificarea ce le-a fost transmisă, în care să comunice avocaților d-lui Flavius Bozu că ar mai fi nevoie de timp pentru a se aproba și plata efectivă a salariilor restante, actualizate cu dobânda legală.\n\n(4) La data de 18 SEPTEMBRIE 2023, întucât nici după două luni de la notificare debitorii nu au executat benevol și integral hotărârea judecătorească definitivă, este sesizat Biroul Executorului Judecătoresc Bociort Crina, care înregistrează cererea avocatului d-lui Bozu și deschide dosarul de executare silită nr. 107/23, iar prin ÎNCHEIEREA pronunțată în dosarul nr. 6046/290/2023, Judecătoria Reșița a încuviințat executarea silită în vederea recuperării și a creanței actualizată la momentul respectiv în sumă de 43578,92 LEI, reprezentând salariile restante, dobânzile legale aferente, dar la care se adaugă și cheltuielile generate de executarea silită definitiv încuviințată, astfel că la data de 19 OCTOMBRIE 2023, executorul judecătoresc transmite debitorilor o SOMAȚIE prin care le solicită să plătească integral sumele restante direct în contul Biroului Judecătoresc Bociort Crina, așa cum este legal să se procedeze după ce a fost deschis un dosar de executare silită.\n\n(5) La data de 02 NOIEMBRIE 2023, debitorul CONSILIUL JUDEȚEAN CARAȘ-SEVERIN și debitorul PREȘEDINTELE CONSILIULUI JUDEȚEAN CARAȘ-SEVERIN formulează contestație la executarea silită, pentru ca această procedură să fie suspendată și în final anulată, invocându-se ca principal motiv faptul că i-ar fi plătit d-lui Bozu Flavius toate sumele ce i se cuveneau conform hotărârii judecătorești definitive a Tribunalului Caraș-Severin, inclusiv salariile restante și dobânzile legale aferente, dar și că ar fi excesive cheltuielile de executare silită pe care debitorii trebuie acum să le plătească raportat la suma restantă de 43578,92 LEI.\n\n(6) La data de 11 APRILIE 2024, Judecătoria Reșița, soluționând contestația la executare silită, în sentința civilă din dosarul nr. 7142/290/2023 menționează expres la pag. 9 faptul că ”…suma de 43578,92 LEI reprezentând cuantumul creanței datorate d-lui Bozu…” NU a fost contestată de debitorii CONSILIUL JUDEȚEAN CARAȘ-SEVERIN și PREȘEDINTELE CONSILIULUI JUDEȚEAN CARAȘ-SEVERIN, respectiv că ”…NU s-a dovedit că d-lui Bozu i s-au achitat toate drepturile salariale sau că a încetat executarea silită, în mod definitiv”, astfel că instanța de judecată după ce reduce doar cu 1000 LEI (din 5185 LEI) onorariul executorului judecătoresc și cu 1000 LEI (din 4000 LEI) onorariul avocațial, decide să respingă în rest contestația debitorilor și să NU suspende executarea silită, să NU anuleze executarea silită, ci să mențină executarea silită ca LEGALĂ!!!\n\n(7) La data de 21 MAI 2024, executorul judecătoresc, în baza acestei ultime sentințe definitive, obligatorie inclusiv pentru executor, a procedat legal la continuarea executării silite, notificând AJFP Caraș-Severin, Activitatea de Trezorerie din Reșița că se blochează/înființează poprire pe conturile debitorilor deschise la TREZORERIA REȘIȚA în vederea recuperării sumei restante actualizată la zi, măsură despre care AJFP Caraș-Severin înștiințează de îndată pe debitorii CONSILIUL JUDEȚEAN CARAȘ-SEVERIN, PREȘEDINTELE CONSILIULUI JUDEȚEAN CARAȘ-SEVERIN, JUDEȚUL CARAȘ-SEVERIN.\n\n(8) În data de 05 SEPTEMBRIE 2024, pentru că nici între timp nu s-a făcut dovada cu vreun ORDIN DE PLATĂ că debitorul CONSILIUL JUDEȚEAN CARAȘ-SEVERIN sau PREȘEDINTELE CONSILIULUI JUDEȚEAN CS ar fi virat efectiv în contul indicat restul sumei reprezentând salariile restante, dobânzi legale aferente și cheltuieli de executare silită actualizate, executorul judecătoresc se vede nevoit să pună succesiv sechestru pe câte un autovehicul al CJ Caraș-Severin (întâmplător, autoturismele de serviciu folosite chiar de cel care semnează – Romeo Dan DUNCA, respectiv Darian CIOBANU – cel care contrasemnează Dispozițiile anulate definitiv de Tribunalul Caraș-Severin pentru că au fost emise cu încălcarea competenței legale!), până când se vor recupera integral sumele ce fac obiectul executării silite în dosarul execuțional nr. 107/23.\n\nAșadar, spune avocatul Andrei Pap, debitorii CONSILIUL JUDEȚEAN CARAȘ-SEVERIN și PREȘEDINTELE CONSILIULUI JUDEȚEAN CARAȘ-SEVERIN l-au dat deja în judecată pe Flavius Bozu legat de această executare silită și în toată perioada, 02.11.2023 – 07.03.2024, cât s-a judecat procesul în dosarul nr. 7142/290/2023, au avut suficient timp în instanță să „dovedească impostorul care ar vrea să încaseze de două ori aceleași sume” (așa cum în mod ilegal se exprimă public, reprezentantul CJCS), însă debitorii, reține Judecătoria Reșița în sentința definitivă, NU au „…dovedit că d-lui Bozu i s-au achitat toate drepturile salariale sau că a încetat executarea silită, în mod definitiv”, deși debitorii ca părți care au deschis procesul aveau obligația legală, conform art. 249 din Codul de procedură civilă român, să își probeze inclusiv această afirmație, că ar fi plătit integral sumele vizate de executarea silită, care astfel nu ar mai fi justificată și ar trebui să înceteze.\n\n„Totodată, continuarea executării silite menținută valabilă de instanță, printr-o sentință definitivă, nu este nici «pură escrocherie» și nici «o impostură», ci reprezintă modalitatea amplu reglementată la art. 622-914 în Codul de procedură civilă prin care un executor judecătoresc aflat sub autoritatea Ministerului Justiției constrânge legal debitorii să execute integral o hotărâre judecătorească, respectiv, în speța de față, să plătească în întregime sume de bani pe care nu le-au plătit de bunăvoie imediat ce au pierdut definitiv un proces și nici între timp nu au dovedit, în condițiile cerute de lege, faptul că le-ar fi plătit în totalitate.\n\nNu în ultimul rând, amintim că pentru un comportament și limbaj similar celor expuse în materialele de presă de dl. Romeo Dunca, Tribunalul Caraș-Severin a decis deja în mod definitiv și cu autoritate de lucru judecat, că acestea constituie un delict civil cauzator de prejudicii, motiv pentru care a și obligat PREȘEDINTELE CONSILIULUI JUDEȚEAN CARAȘ-SEVERIN la plata daunelor morale de 10000 lei, suportate evident din contul public al JUDEȚULUI CARAȘ-SEVERIN, iar nu de către cel ce a jignit și umilit în spațiul public un om care imediat ce și-a angajat avocați ca să îi apere drepturile, nu a mai avut nicio implicare în procedurile administrative/judiciare și nici nu «stă în spatele» executării silite în discuție, lăsând îndeplinirea tuturor formalităților legale necesare în seama avocaților săi, respectiv a executorului judecătoresc și instanței de executare care și în prezent au obligația să vegheze la executarea integrală a sentinței definitive obținută de dl. Bozu la Tribunalul Caraș-Severin.”, a mai precizat avocatul Andrei Pap.\n\nFlavius Bozu nu iartă nici că a fost concediat nelegal de președintele Dunca, dar cu atât mai puțin vorbele acestuia. Drept consecință, fostul manager îi transmite prin vocea avocatului său lui Romeo Dunca soluția pentru stingerea litigiului: „Solicităm debitorului CONSILIUL JUDEȚEAN CARAȘ-SEVERIN și debitorului PREȘEDINTELE CONSILIULUI JUDEȚEAN CARAȘ-SEVERIN, ca în cursul acestei săptămâni să emită fiecare câte un COMUNICAT pe site-ul www.cjcs.ro și pagina oficială de Facebook, în care să-și exprime public scuze față de dl. Flavius Bozu și soția acestuia, pentru atacurile la persoana și familia d-lui Bozu prin afirmațiile denigratoare făcute în mod nejustificat și iresponsabil de către o persoană care încă își desfășoară activitatea în cadrul celor două autorități publice locale, pe care le reprezintă, angajându-le chiar răspunderea juridică prin felul în care acționează în spațiul public; în caz contrar, și noi vom acționa în consecință prin toate mijloacele legale pentru repararea integrală a prejudiciilor cauzate d-lui Bozu și familiei acestuia!”",
        "label": "Banat"
    },
    {
        "title": "Exproprierile suplimentare pentru lotul II Lugoj – Deva, aprobare de la Guvern",
        "text": "La cererea Ministerului Transporturilor, Guvernul aprobă sumele necesare pentru exproprierile suplimentare necesare construirii lotului II din autostrada Lugoj – Deva.\n\nTerenurile necesare se află pe raza localităților Margina din județul Timiș, și Lăpugiu din județul Hunedoara. Se vor plăti despăgubiri de 362.000 de lei proprietarilor a 198 de imobile private, care însumează o suprafață de 193.368 de metri pătrați.\n\nAșa cum informa Express de Banat în 3 octombrie, este nevoie de exproprierea a aproape 5.000 de metri pătrați de teren, pentru a construi tonsonul de autostradă lipsă.\n\n„De asemenea, precizăm faptul că pentru realizarea lucrării de utilitate publică este necesar a se ocupa o suprafață de 4.957 mp, reprezentând un număr de 24 imobile, aparținând proprietății publice a unităților administrativ teritoriale Margina din județul Timiș, și Lăpugiu din județul Hunedoara”, se arată în motivarea proiectului.\n\nDespăgubirile se vor plăti cu bani de la bugetul de stat, prin bugetul Ministerului Transporturilor și Infrastructurii, construirea autostrăzii având finanțare prin PNRR. Pe șantierul sectorului de autostrada este însă activitate intensă. Se pregătește străpungerea dealului pentru construirea tunelurilor pentru animale de 2 kilometri.\n\nPentru partea de drum se muncește intens. Antreprenorul a instalat și o stație de beton pentru a-și produce materialele necesare. Construirea celor 9 kilometri de autostradă costă aproape 2 miliarde de lei. Șoseaua de mare viteză trebuie finalizată până în decembrie 2026 pentru a nu se pierde finanțarea europeană.",
        "label": "Banat"
    },
    {
        "title": "Peste 120 de magazine sau restaurante, închise temporar de Protecția Consumatorilor Timiș",
        "text": "Comisarii de la Protecția Consumatorilor Timiș au închis temporar, în 2024, 124 de magazine, restaurante, fast food-uri sau hipermarketuri.\n\nBilanțul instituției pentru primele 10 luni ale acestui an arată că au fost făcute 1.862 de controale, care s-au lăsat cu amenzi de 6,3 milioane de lei.\n\nAu fost retrase de la comercializare produse neconforme în valoare de peste 1,2 milioane lei.\n\n„Astfel, în primele 9 luni ale anului 2024, Comisariatul Județean pentru Protecția Consumatorilor (CJPC) Timiș a efectuat, la nivelul județului, un număr de 551 acțiuni de control la magazinele de tip supermarket sau alimentare, precum și 350 acțiuni de control la unitățile de alimentație publică (restaurante, fast-food-uri, patiserii, brutării) în toate acestea fiind constatate abateri de la legislația în domeniu”, transmite CJPC Timiș.\n\nÎn aceeași perioadă, la CJPC Timiș, au fost înregistrate 3.636 de reclamații depuse de consumatori.",
        "label": "Banat"
    },
    {
        "title": "George Simion ,tot mai transant!La nivel naţional nu ne aliem nici cu PSD, nici cu PNL",
        "text": "„Ce alianţă politică preelectorală şi postelectorală să facem cu hoţii? Să fie clar, la nivel naţional nu ne aliem nici cu PSD, nici cu PNL şi nici la nivelul judeţului Dolj nu ne aliem nici cu PSD, nici cu anexa şi brelocul PSD de aici din Dolj numit PNL. Exclud această variantă”, a subliniat Simion.\n\n Despre formarea Alianţei Dreapta Unită anunţată recent de liderii USR, Forţa Dreptei şi PMP, George Simion a afirmat că va fi greu ca aceasta să treacă pragul electoral de 8%.\n\n „Le urez succes în a trece pragul electoral. Va fi o adevărată provocare. Ei, teoretic, sunt compuşi din trei forţe politice, practic au o problemă, pentru că respectivul domn care spune că este preşedinte la PMP, nu este preşedinte la PMP recunoscut în acte, nu figurează în registrul partidelor politice şi din ce am văzut până acum la Tribunalul Bucureşti, nu există o asemenea alianţă. Dacă va exista compusă din trei partide politice, vor avea un prag de 8%. Le urez succes, dar vor avea mari probleme în a trece pragul electoral”, a mai afirmat liderul AUR.",
        "label": "Banat"
    },
    {
        "title": "RESITA.DONEAZA SANGE SI TE POTI DISTRA LA CUSTOM FESTIVAL!",
        "text": "Vă încurajăm să donați sânge, oriunde v-ați afla!\n\nMisiunea de a susține donarea de sânge continuă și în 2023.\n\nDacă ești din Reșița, donează sânge la Centrul de Transfuzii Caraș – Severin și vino cu dovada (adeverința) la Primăria Municipiului Reșița, și vei primi o reducere de 50% la abonamentul pe întreaga durată a festivalului . .",
        "label": "Banat"
    },
    {
        "title": "8 candidați pentru fotoliul de primar al orașului Oravița! Cine sunt aceștia și din partea cui candidează?",
        "text": "Alegerile locale pentru fotoliul de primar al orașului Oravița au intrat în linie dreaptă. În cursă s-au înscris opt persoane, șase sub sigla partidelor și doi independenți.\n\nLupta electorală din această toamnă de la Oravița pare a fi asemănătoare cu bătălia electorală din 2012, când actualul primar, Dumitru Ursu, l-a detronat pe Ionel Goga, după două mandate de edil-șef al orașului din Valea Carașului. Tot atâtea are și Ursu în acest moment, iar ca-n 2012, acesta pare să fi pierdut lupta în mediul online. Aproape orice postare ce se dorește a mai pune o cărămidă la „realizările” lui Ursu este sortită eșecului și comentariile negative sunt tot mai multe. La fel ca-n cazul lui Goga în 2012, iar atunci definitoriu a fost online-ul. Spre deosebire de alegerile din 2012, cele din septembrie au mai mulți candidați care sunt vizibili în mediul online. Asta ar putea duce la reconfirmarea primarului în funcție, deoarece voturile se pot disipa la cei trei, chiar patru adversari ai edilului Ursu. Dar haideți să vedem cine a intrat în cursa electorală pentru fotoliul de primar:\n\nDoru Novăcescu este candidatul PNL și politica nu-i este străină. A mai jucat pentru câteva partide și a și ocupat în câteva rânduri scaunul de consilier local.\n\nLiviu Almășan va reprezenta Pro România la aceste alegeri și până mai alaltăieri a jucat pentru PSD, fiind un apropiat al primarului în funcție. Timp de aproape 20 de ani a ocupat un scaun în consiliul local.\n\nSebastian Butan se bate pentru fotoliul de primar din partea PMP. Exceptând faptul că a trecut și pe la PNL, ca simplu membru, tânărul pemepist poate avea o șansă reală de a accede la funcția de primar.\n\nAlexandru Șimon se bate pentru fotoliul de primar din partea ALDE. Fost polițist de frontieră, Șimon speră să-i convingă pe orăvițeni prin faptul că nu a fost până acum ales local.\n\nIoan Brașoveanu ,pentru USR-PLUS, tot fost polițist de frontieră, fiind cel mai curat candidat la funcția de primar din partea unei formațiuni politice. Cam în aceeași cheie îi putem cataloga și pe cei doi independenți, Liviu Caragea și Vasile Bledea. Aceștia din urmă fiind la prima experiență de acest gen și nefăcând parte din vreun partid în calitate de candidați sau aleși locali.\n\nToți cei șapte candidați speră să-l detroneze pe actualul edil, Dumitru Ursu, care și-a păstrat sigla pentru care a prestat cele două mandate, respectiv PSD, și care este responsabil de felul în care arată orașul astăzi. Bine sau rău, asta rămâne să decidă alegătorii.",
        "label": "Banat"
    },
    {
        "title": "Dispare PSD-ul ?",
        "text": "Zilnic apar articole în presă care încearcă să ne inoculeze ideea că PSD-ul se ,,sparge,, sau, mai nou, că dispare de pe eșichierul polititc și odată cu apropierea alegerilor parlamentare crește nivelul de ,,diversiune politică,, pentru că, de fapt, asta se întâmplă. De unde și până unde acest PRU, partid spre care se îndreaptă toți politicienii cu dosare penale? Am scăpat cu mare greutate de PC-ul lui Voiculescu fără de care în România nu se putea guverna, a fost UNPR-ul, o altă ,,poveste contrafăcută,, fără de care iarăși nu se putea guverna, două partide care au făcut politicii mai mult rău decât bine. Acum apare ,,făcătura,, de PRU venită tot din laboratoarele politicii dâmbovițene ca să-l salveze pe Ponta sau Dragnea pentru că, sincer, asta vrea o parte din presă să credem. Alții sugerează că acest partid a fost înființat doar pentru a încerca să-l blocheze la mantinelă pe Traian Băsescu cu PMP-ul, teorie de luat în seamă. Tot pe baza acestor manevre politice de guvernare a fost înființat și UNPR-ul. Sigur că PSD-ul și ALDE cu Tăriceanu în frunte digeră foarte greu politica impusă de Traian Băsescu cu PMP-ul. Fuziunea prin absorbție cu UNPR-ul a fost o mișcare rapidă și inteligentă, mișcare pregătită cu mult timp înainte și care, iată, deja pune la masa partidelor mari și PMP-ul fapt care îngrijorează o bună parte din cetățenii României și nu numai. O nouă guvernare cu Traian Băsescu îi scoate din minți pe toți politicienii și o alianță PNL, PMP și UDMR ar putea guverna România fără probleme. Totul depinde de rezultatele alegerilor parlamentare.\n\nInteresant este că, după atâția ani de democrație, în România clasa politică a rămas la fel de învechită în mentalitate și aici mă refer la modul în care se face politică: lupta pentru putere este principala ocupație a politicienilor și nu bunăstarea cetățenilor. Și am ajuns să cred că ,,lupta pentru putere,, este singurul lucru pe care politicienii noștri mai au voie să-l facă, că de creștere economică se ocupă alții, de dezvoltare industrială tot alții și atât timp cât nu deranjezi poți să te joci de-a politicul toată ziua prin presă și la tv.",
        "label": "Banat"
    },
    {
        "title": "Tradițiile, reunite la târgul de la Cornereva",
        "text": "Bunătăți locale, folclorul locului și invitați de marcă la ediția 2024 a Târgului de Produse Locale și Tradiționale de la Cornereva.\n\nParticipanții la evenimentele agricole din Caraș-Severin au avut prilejul de a cunoaște atât producătorii locali din Cornereva cât și produsele acestora. Fie că vorbim despre sucuri naturale sau răchie, despre mezeluri sau lactate, produsele de la Cornereva sunt de multă vreme cunoscute și apreciate în Caraș-Severin și nu numai. În acest sfârșit de săptămână, căminul cultural din comună a găzduit târgul care, cu siguranță, a devenit o tradiție în calendarul evenimentelor toamnei în județ.\n\nPe lângă prezența producătorilor agricoli din zonă, evenimentul a cuprins și un frumos program folcloric. Pe scenă, au urcat solistele Felicia Stoian și Mariana Bârsan. De asemenea, un program artistic a fost susținut pe tot parcursul evenimentului, de către formația de muzică populară „Florestii” din Armeniș, urmași regretatului Sandu Florea. La loc de cinste în cadrul evenimentului, a fost formația de copii a ansamblului local de dansuri populare, avându-l coregraf pe Simion Dragalina.\n\nÎmpreună, artiștii prezenți pe scenă au creat o atmosferă frumoasă, prinzându-i la joc pe mulți dintre vizitatorii prezenți la târg. Cu acest prilej, muzeul din Caransebeș a prezent o expoziție de costume populare din Banat, vechi de peste 100 de ani, costume aflate în tezaurul muzeului. Acestea se disting printr-o serie de elemente specifice, reflectând atât influențele istorice și geografice ale regiunii cât și identitatea culturală locală.\n\nPrintre invitați s-au aflat și oficialități locale și județene, în frunte cu primarul comunei Cornereva, Nicolae Novăcescu, și Silviu Hurduzeu, președintele ales al Consiliului Județean Caraș-Severin. În opinia sa, produsele tradiționale din județ sunt printre cele mai ecologice și gustoase din România. Târgul de la Cornereva i-a dat posibilitatea de a se convinge încă o dată de calitatea și gustul produselor din județ, pe care le vrea promovate mult mai intens cel puțin la nivel național. Cu siguranță, evenimentul organizat de Primăria Cornereva și Consiliul Local Cornereva în parteneriat cu Asociația „Pro Datina” a fost o reușită. Gândurile tuturor se îndreaptă de pe-acum spre ediția de anul viitor a unui eveniment care se dorește să „crească” de la ediție la ediție.",
        "label": "Banat"
    },
    {
        "title": "NEWS ALERT:4.278 de cazuri noi de COVID-19, 77 de decese și 1.032 de pacienți la ATI!Caras-Severin 25 de persoane infectate cu COVID-19,Timis 415!",
        "text": "4.278 de cazuri noi de COVID-19 au fost depistate în ultimele 24 de ore din 35.091 de teste PCR și antigenice, fiind cel mai mare bilanț zilnic din 14 ianuarie. Au fost raportate 77 de decese, iar 1.032 de pacienți sunt internați la ATI. Județul Brașov a intrat în scenariul roșu, cu rata de incidență de 3,04 la mie.\n\nÎn București au fost confirmate 707 de noi infectări, iar rata de incidență a urcat la 2,71.\n\nÎn prezent, în scenariul roșu sunt județele: Timiș – 5,24, Cluj – 3,42, Brașov, Ilfov și Maramureș cu 3,04.\n\nNumărul total de persoane internate cu COVID-19 este de 8.795.\n\nÎn ultimele 24 de ore au fost efectuate 26.392 de teste RT-PCR (17.749 în baza definiției de caz și a protocolului medical și 8.643 la cerere) și 8.699 de teste rapide antigenice.",
        "label": "Banat"
    },
    {
        "title": "Mădălina Chiosa și Daniel Călin, viceprimarii Reșiței!",
        "text": "Ioan Popa se flanchează la conducerea primăriei de colegii săi liberali, Daniel Călin, fostul șef al Direcției pentru Întreținerea și Repararea Patrimoniului Consiliului Local Reșița, și Mădălina Chiosa, viceprimarul municipiului în mandatul 2020-2024.\n\nMădălina Chiosa își continuă mandatul de viceprimar început în urmă cu patru ani. Liberala care s-a alăturat echipei lui Ioan Popa în 2020 a fost votată în ședința de astăzi a Consiliului Local Reșița să ocupe aceeași funcție și în următorii patru ani. Mădălina Chiosa se va ocupa în continuare de Direcția de Învățământ, iar primarul Ioan Popa a însărcinat-o și cu Asistența Socială, de care în mandatul trecut s-a ocupat fostul viceprimar Adrian Dacica, actualmente consilier județean PNL și directorul Clubului Sportiv Școlar Reșița.\n\n„Vreau în primul rând să le mulțumesc colegilor mei din CL din grupul PNL pentru susținerea pe care ne-au acordat-o astăzi, și domnului primar în primul rând. Continuăm ceea ce am făcut în ultimii patru ani. Am lucrat foarte mult pe partea Direcției de Învățământ. Avem proiecte în derulare foarte importante. Mă bucur că am ocazia să le duc la capăt, și am altele noi în plan, alături de colegii mei, pe care să le propun, și să lucrăm pentru copii în primul rând, și pentru școlile din Reșița. Voi prelua și partea de Asistență Socială. Acolo urmează să văd despre ce este vorba, și să încercăm să mergem mai departe, sau să punem lucrurile la punct dacă este cazul”, a declarat Mădălina Chiosa.\n\nMâna dreaptă a primarului Ioan Popa va fi însă fostul șef al Direcției pentru Întreținerea și Repararea Patrimoniului Consiliului Local Reșița, Daniel Călin. Acesta va acoperi, în principal, zona tehnică a orașului, pe partea de lucrări. Tot în ședința de astăzi a CL, Călin a fost votat ca înlocuitor de drept al primarului Ioan Popa, pentru perioadele în care acesta lipsește. După plecarea lui Călin, Vien Pham – Huy, directorul adjunct al Direcției de Întreținere, preia interimatul pentru o perioadă de șase luni.\n\n„Mă mut la Primărie, deși nu am fost niciodată plecat de aici, sau cel puțin de șase ani de când Direcția de Întreținere a fost coordonată de către mine. Îi mulțumesc domnului primar pentru încrederea cu care mă gratulează, pentru că asta înseamnă o recunoaștere în principal față de activitatea mea de până acum. Sper să nu dezamăgesc. Sunt genul de om căruia îi place foarte mult munca în teren, nu am fost niciodată iubitorul biroului și al hârțoagelor. Mi-a plăcut tot timpul să am o activitate practică, în teren. În momentul acesta cred că avem cea mai puternică echipă posibilă. Cred că suntem formula ideală de lucru, alături de domnul primar Ioan Popa. Din discuțiile avute cu domnul primar, voi prelua proiectele noi și, cât voi putea, am să ajut și la cele aflate în curs, de care am cunoștință mai mult sau mai puțin, pentru că, deși nu mi-a intrat în atribuțiile de serviciu, am încercat mereu să prind câte ceva din fiecare, pentru că știam că îmi vor reveni mie în întreținere, la un moment dat”, a declarat Daniel Călin.\n\nMădălina Chiosa și Daniel Călin au fost singurii nominalizați pentru funcțiile de viceprimari. Aceștia au fost votați cu 13 voturi „pentru” (grupul de consilieri PNL) și 6 „împotrivă” (grupul PSD). Cei doi aleși locali AUR au părăsit sala, nedorind să participe la vot, pe motiv că nu li s-a adus la cunoștință înainte de ședință numele propuse pentru a putea discuta în prealabil cu nominalizații despre proiectele pe care aceștia le au în vedere pentru dezvoltarea orașului.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!",
        "text": "TIR-urile cu cereale din Ucraina intră în România cu sigiliu pe ele. Țara noastră va permite doar tranzitul acestor TIR-uri, nu și importul cerealelor, potrivit unui comunicat de presă al Ministerului Agriculturii.\n• România va restricţiona exportul de cereale şi seminţe oleaginoase din Ucraina, va implementa măsuri de securizare suplimentară pentru mijloacele de transport care tranzitează teritoriul ţării şi va institui controale direct în vamă pentru toate produsele agroalimentare venite din Ucraina, a anunţat, miercuri, Ministerul Agriculturii şi Dezvoltării Rurale.\n\nAceste decizii vin în urma discuţiei pe care a avut-o miercuri, în format online, ministrul Agriculturii, Petre Daea, cu omologul ucrainean, Mikola Solski, având ca subiect măsurile pe care România le va lua pentru protejarea fermierilor români ca urmare a comerţului cu cereale şi seminţe oleaginoase din Ucraina. Cei doi oficiali se vor întâlni vineri, 21 aprilie, la Bucureşti, pentru a transpune rapid în practică cele mai bune soluţii pentru ambele părţi.România sigilează la graniță TIR-urile care vin din Ucraina.Potrivit sursei citate, ministrul român al Agriculturii i-a transmis omologului său ucrainean că statul român va implementa măsuri de securizare suplimentară (sigilare şi monitorizare) pentru mijloacele de transport care tranzitează teritoriul României către state terţe, pentru protejarea fermierilor români care se confruntă cu dificultăţi din cauza fluxului de cereale ucrainene. Daea a reiterat că România, ca stat membru, susţine demersurile Comisiei Europene de sprijinire a Ucrainei în faţa agresiunii ruse şi va asigura în continuare tranzitul cerealelor din această ţară către state terţe şi rutele comerciale tradiţionale.Totodată, ministrul Agriculturii a transmis părţii ucrainene solicitarea de a identifica rapid soluţii pentru restricţionarea exporturilor de cereale şi seminţe oleaginoase (floarea-soarelui, rapiţă) către România, având în vedere dificultăţile întâmpinate de fermierii români.Nu în ultimul rând, ministrul ucrainean a fost înştiinţat că România va institui, începând de miercuri, controale direct în vamă, coordonate de către ANSVSA, pentru toate produsele agroalimentare venite din Ucraina, cu prelevare de probe pentru determinarea calitativă în conformitate cu legislaţia europeană, şi nu la destinaţie cum se întâmpla până acum.„Decizia a fost luată având în vedere că într-o altă ţară europeană au fost descoperite niveluri de pesticide peste limita admisă în UE”, subliniază reprezentanţii MADR.Pe parcursul discuţiilor, ministrul Mikola Solski a fost informat cu privire la demersul făcut de miniştrii agriculturii din cele cinci state membre (România, Polonia, Ungaria, Bulgaria şi Slovacia) către Comisia Europeană pentru modificarea Regulamentului 870/2022, astfel încât să fie asigurat culoarul de tranzit către ţări terţe, fără a afecta fermierii din statele de graniţă.De asemenea, partea română a transmis omologului ucrainean că se aşteaptă răspuns la scrisoarea adresată instituţiilor europene de către cei patru premieri şi de către preşedintele Bulgariei cu privire la soluţiile identificate pentru problemele fermierilor şi ale pieţei.Cei doi oficiali au convenit să aibă o întâlnire tete-a-tete, vineri, 21 aprilie 2023, la Bucureşti, pentru a transpune rapid în practică cele mai bune soluţii pentru ambele părţi, au transmis reprezentanţii MADR.Dar, desigur, Daea recomanda oaia!\n\nAngajații din mediul privat ar putea rămâne fără zile libere plătite din ianuarie 2024, adică vor avea doar cele 20 de zile anuale de concediu.Antreprenorii din mediul privat s-au plâns că din cauza celor 15 zile libere legale, pe lângă cele 20 de zile de concediu de odihnă, ajung să sufere pierderi importante. Drept urmare, un grup de parlamentari a cerut interzicerea suplimentării acestor zile libere. În caz contrar, aceștia au propus măsuri compensatorii suplimentare pentru mediul privat, adică deduceri sau facilități fiscale, conform Antena 3.Proiectul a fost depus deocamdată la Senat, dar dacă va trece de Parlament, se va aplica începând cu 1 ianuarie 2024. Cei care lucreaza la stat au dreptul la libere! Asta nu e discriminare?\n\nOMV-ADIO, PUTIN, DAR RAMAN CU TINE!\n\nÎn ciuda războiului rus de agresiune împotriva Ucrainei, compania austriacă de petrol și gaze OMV, proprietarul Petrom din România, nu vede în prezent nicio modalitate de a-și vinde afacerile rusești. În schimb, compania se alătură acum oficial Camerei de Comerț germano-rusă (AHK) cu „OMV Russia Upstream”, un lobby pentru afacerile germane din Rusia, scrie Puterea.Conform Handelsblatt, un interviu care a fost trimis în buletinul informativ al membrilor AHK atunci când filiala s-a alăturat companiei a provocat iritare: „Rusia oferă un potențial enorm din toate punctele de vedere”, explică decizia Andreas Böldt, șeful OMV Russia Upstream GmbH. Managerul a continuat explicând că apreciază în mod deosebit „ofertele culturale diverse, creativitatea și deschiderea minții ale oamenilor și diferitele peisaje și regiuni naturale” din Rusia. Întrebată, o purtătoare de cuvânt a OMV a confirmat că filiala rusă s-a alăturat grupului de interese, dar OMV a fost membru al AHK în Rusia de ani de zile. Acum doar cu agenția înregistrată în Rusia. Tocmai și-a reînnoit calitatea de membru.În buletinul informativ al Camerei, Böldt vorbește despre avantajele comunității: „Ca și companie individuală, este dificil să convingi autoritățile și birourile să asculte”, AHK are „o cu totul altă pondere în abordarea intereselor legitime ale companiilor”Greu se da alungat cainele de la macelarie!\n\nÎn noaptea de 19 aprilie, trupele rusești au atacat regiunea Odesa cu drone iraniene de tip Shahed. „10 drone de atac au fost distruse de forțele de apărare antiaeriană. A fost înregistrată o lovitură asupra unei instalații de infrastructură de agrement. Incendiul serviciilor de salvare a fost stins cu promptitudine”, se arată în raport.Forțele aeriene au precizat că forțele de ocupație au tras 12 drone kamikaze. Apărătorii ucraineni au reușit să doboare zece ținte.„De data aceasta, soldații brigăzii de rachete antiaeriene a Comandamentului aerian din Odesa Sud au distrus 10 din cele 12 drone kamikaze Shahed-136/131”, a precizat AFU.După cum s-a raportat, o alertă aeriană a fost declarată peste noapte în regiunea Odessa. Aceasta a durat mai mult de o oră: de la 01:47 la 03:02. Locuitorii au raportat pe net sunete de explozii.Vedeti?Nu reusesc iranienii sa fabrice atatea drone cate pot ucrainenii sa doboare!\n\nZELENSKI NE ADUCE MAI APROAPE DE APOCALIPSA!\n\nPensiile, salariile, educația și asistența medicală din Ucraina sunt plătite de Europa, luând banii din economia europeană. Potrivit prim-ministrului, finanțarea Ucrainei nu poate fi continuată la nesfârșit. Mai mult, potrivit lui, dacă am înceta să finanțăm Ucraina, războiul s-ar termina imediat.Iată ce spune Viktor Orban: „Ucraina nu se poate finanța singură. Întrebarea este dacă vom menține ajutorul pentru Ucraina sau nu. De îndată ce spunem nu, atunci războiul se termină”.Potrivit lui Orbán, pericolul escaladării războiului este în continuă creștere. Britanicii vor să livreze obuze cu uraniu sărăcit, ceea ce ne va apropia mai mult de utilizarea sistemului de dispozitive nucleare. În plus, rușii instalează arme nucleare tactice în Belarus.Si uite-asa, Sfarsitul e tot mai aproape!\n\nMarius Budăi susține că a lucrat cu cei din minister şi de la Casa de Pensii la noua lege a pensiilor. Coaliția are trei variante de discutat, iar până la finalul sesiunii parlamentare vor avea un draft. El a precizat că este exclus ca noua lege să ducă la scăderea pensiilor şi a precizat că elementele de noutate vor viza în primul rând rezolvarea inechităţilor.Ministrul Muncii nu spune nimic de pensiile speciale extrem de mari, ceea ce confirmă că PSD și PNL nu au de gând să rezolve această inechitate.iată ce a spus Marius Budăi: ”Vom avea o discuţie şi în coaliţie şi voi înainta către Banca Mondială studiul de impact pentru ca apoi să continuăm discuţiile cu Comisia Europeană”.Budăi a arătat că ce va aduce nou legea pensiilor va fi ”în primul şi în primul rând rezolvarea inechităţilor, după care anumite perioade contributive care au fost cu sporuri nepermanente”.Cunocandu-i pe cei de la putere, pariem ca noua lege va fi mult mai proasta decat cea veche!\n• Elefanții sunt singurele animale care nu pot să sară.\n• Șerpii pot să supraviețuiască luni întregi fără hrană sau apă.\n• Crocodilii pot să își închidă urechile și nasul în timp ce înoată sub apă.\n• Câinii pot detecta cancerul la oameni prin miros.\n• Un pui de panda cântărește mai puțin decât o cană de ceai la naștere.\n• O rață poate dormi cu un singur ochi deschis.\n• O mușcătură de furnică bullet poate cauza durere timp de 24 de ore.\n• Kangurii nu pot să meargă înapoi, doar înainte.\n• Pisicile își folosesc mustățile pentru a-și evalua spațiul și pentru a se asigura că încap prin deschizăturile mici.\n• Un grup de flamingo-uri se numește flamboai.\n• Când un șarpe își pierde o dinte, unul nou îi crește în loc în decurs de câteva zile.\n• Ochii unei struți sunt mai mari decât creierul lor.\n• O capră poate produce aproximativ un litru de lapte pe zi, în timp ce o vacă poate produce până la 50 de litri pe zi.\n• Ciupercile sunt mai strâns înrudite cu animalele decât cu plantele.\n• Porcii pot înțepeni cu ușurință dacă sunt șocați sau speriați.\n• Păsările nu pot să transpire, așa că își răcesc corpul prin respirație și prin deschiderea ciocului.\n• Peștii de aur nu pot să înoate în apă distilată, deoarece nu are suficient oxigen.\n• Rândunica marină este singura pasăre care poate înota sub apă.\n• Oamenii și girafele au același număr de vertebre în gât: șapte.\n• Otilia poate decapita o țestoasă cu o lovitură de ciocan.\n• Câinele din soiul basenji nu poate lătra, ci face un sunet asemănător cu un strigăt.\n• Delfinii au nume unul pentru celălalt și pot recunoaște vocile altor delfini.\n• O maimuță japoneză numită macac poate folosi bani pentru a cumpăra băuturi din automate.\n• Spre deosebire de majoritatea mamiferelor, ursuleții koala au o sacoșă specială în care își hrănesc puii.\n\n.Polipii de mare pot să își regenereze brațele pierdute.\n\n.Șerpii de mare au o venină care poate ucide un om în mai puțin de o oră.\n\n.Unele păsări, cum ar fi pitulicele, pot zbura înapoi.\n\n.Furnicile pot suporta presiuni de până la 5.000 de ori greutatea lor corporală.\n\nUn pui de zebra poate recunoaște mirosul mamei sale în primele minute de viață.\n\nUn șoarece poate supraviețui fără apă mai mult decât o cămilă.\n\nSpre deosebire de majoritatea păsărilor, pinguinii au oase solide, nu goale.\n\nUn grup de bufnițe se numește un parlament.\n\nExistă peste 260 de specii de maimuțe în lume, împărțite în două subordini: maimuțe vechi și maimuțe noi.\n\nCele mai mari maimuțe sunt gorilele, care pot cântări până la 200 de kilograme.\n\nUnele maimuțe, cum ar fi maimuțele-capucin, folosesc scule pentru a ajunge la alimente, cum ar fi scoarța de copac sau insectele din crăpăturile stâncilor.\n\nMaimuțele sunt animale sociale și trăiesc în grupuri de la câteva exemplare până la sute.\n\nCimpanzeii sunt singurele maimuțe care pot folosi unelte, cum ar fi bețe pentru a ajunge la alimente sau pentru a prinde pradă.\n\nMulte specii de maimuțe pot comunica prin intermediul sunetelor și gesturilor, uneori folosind un limbaj complex.\n\nMaimuțele pot fi învățate să înțeleagă și să folosească simboluri, cum ar fi cifrele sau literele, pentru a comunica cu oamenii.\n\nCercetările au arătat că maimuțele au un nivel ridicat de inteligență emoțională și pot dezvolta relații strânse cu alți membri ai grupului lor.\n\nUnele specii de maimuțe, cum ar fi maimuțele vervet, pot învăța să distingă culorile.\n\nMaimuțele pot experimenta stres și anxietate și au fost observate comportamente similare cu cele umane, cum ar fi îngrijirea puiilor și interacțiunea socială.\n\nMaimuțele pot dezvolta culturi proprii, cu tradiții și obiceiuri diferite între grupuri.\n\nMaimuțele pot îmbătrâni, la fel ca oamenii, și pot dezvolta boli cronice în timp.\n\nCercetările arată că maimuțele pot avea vise, la fel ca oamenii.\n\nUnele specii de maimuțe, cum ar fi maimuțele bonobo, sunt cunoscute pentru comportamentele sexuale neobișnuite, cum ar fi sexul oral și masturbarea.\n\nMaimuțele pot fi afectate de pierderea habitatului lor natural, schimbările climatice și de alte amenințări cauzate de activitățile umane.",
        "label": "Banat"
    },
    {
        "title": "RESITA! URA, AVEM CONSILIU LOCAL!",
        "text": "Un nou capitol pentru Reșița: Constituirea Consiliului Local pentru mandatul 2024-2028 Într-o atmosferă solemnă, sala de ședințe a Primăriei Reșița a fost gazda ceremoniei de constituire a Consiliului Local, moment care marchează începutul unei noi etape administrative pentru municipiu. Evenimentul a reunit primarul Ioan Popa, subprefectul Cristian Gâfu și cei 21 de consilieri locali, care au depus jurământul în fața reșițenilor pentru mandatul 2024-2028. Cu mâna pe Constituție și cu angajamentul ferm de a respecta legile țării, consilierii au promis să facă tot ce le stă în putință pentru a răspunde nevoilor comunității. Primarul Ioan Popa, cunoscut pentru dedicarea sa față de proiectele de dezvoltare a Reșiței, a declarat că acest nou Consiliu Local reprezintă o echipă pregătită să transforme orașul într-un loc mai bun pentru fiecare locuitor. „Jurământul depus astăzi nu este doar o formalitate, ci un angajament față de toți reșițenii. Fiecare dintre noi își dorește să lase o amprentă pozitivă și durabilă în comunitatea noastră”, a subliniat edilul. Subprefectul Cristian Gâfu a fost alături de oficialii locali în acest moment, întărind importanța colaborării între administrația locală și cea județeană. „Doar împreună putem face față provocărilor care ne așteaptă. Am încredere că acest consiliu va lua decizii responsabile, care vor aduce beneficii directe pentru reșițeni,” a afirmat Gâfu. În timpul ceremoniei, cei 21 de consilieri au fost încurajați să își dedice toate resursele pentru a contribui la dezvoltarea orașului. Pentru următorii patru ani, Consiliul Local Reșița are sarcina de a implementa proiecte și politici menite să îmbunătățească viața reșițenilor, de la infrastructură la servicii publice, educație, cultură și mediu. Cu o echipă consolidată și o viziune clară, Consiliul Local Reșița își propune să facă din oraș un model de administrație eficientă și transparentă, oferindu-le locuitorilor o viață mai bună și mai sigură.",
        "label": "Banat"
    },
    {
        "title": "Trimitere în judecată în cazul mitei de la mall-ul din Timișoara",
        "text": "DNA Timişoara a dispus trimiterea în judecată, în stare de arest preventiv, a inculpatului care a primit mită la mall pentru a influența judecătorii de la ÎCCJ.\n\nPersoana în cauză este acuzată de trafic de influență, ceruse 25.000 de la martor. I-a promis că poate obține o sentință favorabilă într-un proces la Înalta Culte de Casație și Justiție. Când a primit o tranșă din bani, procurorii anticorupție i-au pregătit un flagrant.\n\n„În perioada septembrie – decembrie 2023, inculpatul ar fi pretins de la o persoană (martor în cauză) suma de 25.000 euro, pentru a-și trafica presupusa influență pe care ar fi lăsat să se creadă că ar avea-o asupra unor judecători și că-i va determina pe aceștia să dispună o soluție favorabilă într-un dosar civil, de care era interesat martorul. În contextual menționat mai sus, la data de 14 decembrie 2023, în incinta unui mall din Timișoara, inculpatul ar fi primit o primă tranșă de 15.000 de euro din suma pretinsă inițial, ocazie cu care s-a procedat la constatarea infracțiunii flagrante”, aflăm de la DNA.\n\nDosarul a fost trimis spre judecare Tribunalului Timiș cu propunere de a se menține măsura preventivă dispusă în cauză.",
        "label": "Banat"
    },
    {
        "title": "Caraș-Severin, la Târgul de Turism al României",
        "text": "Două expoziții, delicii culinare și un program artistic din Banat, la standul județului Caraș-Severin din cadrul evenimentului de la Romexpo.\n\nDe astăzi și până duminică inclusiv, județul este prezent la târgul național de turism, eveniment la care a devenit o prezență obișnuită. Conform lui Dan Mirea (foto), directorul Centrului de Cultură și Artă Caraș-Severin, delegația județului cuprinde ansamblu centrului, Ansamblul „Junii gugulani” din Caransebeș și orchestra lărgită a centrului. Aceasta reunește și profesori de la fosta Școală Populară de Arte „Ion Românu”, lucru benefic, în opinia lui Dan Mirea, întrucât profesori de acolo vor face parte din noua orchestră a centrului, promovând astfel tinere talente.\n\nProgramul artistic va fi dublat de expoziții reprezentative pentru Caraș-Severin. 15 costume populare complete, vechi de peste 100 de ani, aflate în colecția muzeului din Caransebeș și provenind din toate zonele Banatului, vor fi expuse în premieră la evenimentul de la Romexpo. Nu oricum ci în prezența mai multor specialiști care vor putea oferi detalii tuturor celor interesați. La târg participă și Iacob Sârbu, colecționar din Băile Herculane, cel care deține inclusiv obiecte personale ale prințesei Sissi. Alături de el, un personaj surpriză va reprezenta un legionar roman și va fi brandul județului Caraș-Severin, al cărui tur virtual va putea fi din nou văzut cu ajutorul ochelarilor speciali. Maestrul bucătar Marian Popovici întregește delegația oferind vizitatorilor preparate tradiționale din Banat pregătite la fața locului.\n\n„Mulțumim pentru susținerea primită de la nivelul conducerii județului. În parteneriat cu direcția de turism și cea de patrimoniu, sperăm să facem impresie frumoasă la târg. Ne-am făcut remarcați la edițiile anterioare, în luna februarie ministrul turismului invitându-ne să participăm la salonul mondial de la Paris”, a spus Dan Mirea. Din păcate însă, atunci a rămas doar invitația adresată unui județ pe care, până la momentul respectiv, luptele politice din sânul consiliului județean l-au adus în imposibilitatea de a-și fi aprobat bugetul. Asta deși făcuse o figură frumoasă la Romexpo. Acum se așteaptă o nouă participare de excepție, care poate va aduce și o nouă invitație la Paris. Prezența lui Silviu Hurduzeu, atât în delegația de la București cât și la cârma consiliului județean, poate va face diferența dintre invitație și onorarea acesteia.",
        "label": "Banat"
    },
    {
        "title": "Victimele hărțuirilor sexuale vor putea depune sesizări anonime",
        "text": ",,Principala modificare este că, victimele acestor tipuri de agresiuni pot depune și sesizări anonime”, declară șeful Guvernului.\n\nVor mai fi adoptate care vor permite universităților și altor instituții, chiar și unităților de învățământ preuniversitar, să ia măsuri pentru descurajarea acestui fenomen.\n\nPentru ca sesizarea anonimă să fie soluționată, trebuie să conțină dovezi sau indicii referitoare la fapte de hărțuire sexuală sau morală.",
        "label": "Banat"
    },
    {
        "title": "Condamnări pe hârtie pentru afacerile penale cu migranți! România, interzisă în Schengen!",
        "text": "Statul Român, prin funcționarii săi corupți din vămi și birourile pentru imigrări, iar mai apoi prin sancționarea foarte blândă a acestora în instanță, își compromite șansele de a fi primit în Spațiul Schengen!\n\nVali Mitruș și Claudiu Sorin Perian, foștii șefi ai Biroului pentru Imigrări al Județului Caraș-Severin, le-au recunoscut tot procurorilor DNA despre afacerea penală cu migranți care le-a adus bani frumoși în ultimii ani și, astfel, evită să mai dea socoteală în fața legii în sala de judecată. Ambii au încheiat cu DNA acorduri de recunoaştere a vinovăţiei, mulțumindu-se probabil că nu se mai scotocește în activitatea lor și după eventuale alte fapte.\n\nTribunalul Caraș-Severin a acceptat mai întâi pedeapsa negociată cu DNA de inculpatul Claudiu-Sorin Perian, pentru săvârşirea infracţiunii de acces ilegal la un sistem informatic, în formă continuată, aceea de un an şi şase luni închisoare, cu suspendarea sub supraveghere a executării pedepsei pe un termen de doi ani. Claudiu-Sorin Perian este fostul șef de la Imigrări, inculpat în cauză în calitate de administrator al unei societăți comerciale care se ocupa cu migrația ilegală. Deși nu mai avea niciun drept să utilizeze și să opereze în sistemele informatice din cadrul instituției, bazele de date și platformele securizate privitoare la dreptul de muncă sau de ședere al migranților, acesta intra în continuare în Biroul pentru Imigrări al Județului Caraș-Severin ca la el acasă. Cu permisiunea inculpatului Vali Mitruș, celui care îi cedase fotoliul de șef.\n\nȘi acesta a semnat un acord de recunoaştere a vinovăţiei cu DNA, pentru săvârşirea infracţiunilor de luare de mită și complicitate la acces ilegal la un sistem informatic, în formă continuată. A fost de acord ca în schimbul recunoașterii a tot ce era reținut în sarcina sa să primească o pedeapsă de doi ani și jumătate închisoare cu suspendare sub supraveghere timp de 3 ani. Așadar, din nou o pedeapsă neprivativă de libertate.\n\nProcurorii anticorupție descoperiseră că, în perioada 2022 – 2023, Mitruș și doi subordonați ar fi primit de la mai mulți oameni de afaceri, printre care și inculpatul Claudiu Perian, implicați în migrația ilegală, sume de bani cuprinse între 2.100 lei și 22.000 euro și alte foloase necuvenite, pentru emiterea avizelor de muncă și prelungirea nelegală a dreptului de ședere în România. E vorba despre peste 1.137 de cetățeni străini, majoritatea din Pakistan și Bangladesh (peste 80%), dar și din Sri Lanka, India, Nepal și Sudan.\n\nDe reținut că, nu toți acești migranți au rămas să lucreze ilegal în România. „După emiterea avizelor de muncă, o parte dintre cetățenii străini ar fi fost preluați direct de persoane care ar fi făcut parte din rețelele de traficanți de migranți și călăuziți spre state din Vestul Europei, trecând ilegal frontiera de stat a României.”, mai arată procurorii anticorupție.\n\nVali Mitruș, șeful Biroului pentru Imigrări din Caraș-Severin, așteaptă acum ca instanța de judecată să-i confirme acordul de recunoaștere semnat cu DNA.",
        "label": "Banat"
    },
    {
        "title": "Cu presă sau fără presă?",
        "text": "Lupta politică dintre fostul președinte Traian Băsescu și Dan Voiculescu, șeful ,,Antenelor,, , continuă și astăzi într-un stadiu foarte avansat, chiar dacă unul este la închisoare, iar celălalt nu mai este președinte, miza fiind foarte mare: închiderea Antenelor, în special Antena 3. Mai sunt 2 zile până la termenul final de evacuare a clădirilor în care își desfășoară activitatea trustul Intact. ,,Antenele,, au fost un ghimpe major al tuturor politicienilor situați în altă tabără politică decât în cea în care activa politc Dan Voiculescu, mai ales Antena 3, vârful de lance al Trustului Intact și cel mai agresiv formator de opinie publică…fenomenal am putea spune și implicat 100% în toate disputele politice, în special cele cu fostul președinte Traian Băsescu .Povestea aceasta o știm cu toții, toate partidele au propriile mijloace de informare în masă, de la televiziuni la radiouri sau presa scrisă și fac propagandă pe față celui care le susține sau le plătește mai bine.În România acest lucru a devenit o normalitate la toate nivelele politice, de la municipiu până la capitală .Surprinzător este atacul concentrat asupra presei și dreptul liber la exprimare. Dacă astăzi ,,Legea Defăimării,, sau legea lui Dragnea, el fiind inițiatorul proiectului, ar fi fost votată în parlament, nimeni nu mai mișca în România, totul putând fi amendat usturător, dacă domnii politicieni s-ar fi simțit jigniți. A fost vizată în special platforma de socializare ,,Facebook,, câmpul de luptă al democrației, dar și de manipulare în masă, unde nu poți fi împiedicat sub nicio formă să te exprimi. Pe Facebook a câștigat Klaus președinția, adică dreapta, atât cât o înțeleg românii, și Dragnea știe bine acest lucru .\n\nDe ce am vrut să fac o paralelă între cele două aspecte? Simplu… Facebook-ul rămâne un instrument de luptă politica pentru dreapta ,Antenele sunt ale lui Voiculescu, adică de stânga sau acolo unde se află PSD-ul. Și tind să cred că acum nu au fost decât tatonări ale PSD-ului și PNL- ului, Legea Defăimarii a picat, președintele Klaus Johannis a avut o atitudine conciliantă față de trustul Intact și a urecheat puțin ANAF-ul .Ce m-a surprins însă în toată această tevatură cu Antenele a fost lipsa de solidaritate a colegilor de breaslă față de instituția de presă numită Antena 3, pentru că înainte de toate sunt ziariști și apoi angajați ai acestui trust. Am o singură întrebare să o pun tuturor: ,,Fără Antene ar fi mai bine din punct de vedere informațional și jurnalistic?”\n\nSa auzim de bine ..",
        "label": "Banat"
    },
    {
        "title": "Alianța USR PLUS ,gata de start a depus lista cu candidații pentru Consiliul Județean Caraș-Severin și pentru Primăriile din județ.",
        "text": "Candidatul Alianței USR PLUS la Președinția CJ este Andrei Plujar, iar candidații la Primăriile orașelor din Caraș-Severin sunt: Dragoș Curelea la Caransebeș, Marius Faiciac la Bocșa, Daniel Trapșa la Herculane, Cosmina Cserny la Anina, Ioan Brașoveanu la Oravița.\n\nAndrei Plujar, președinte USR Caraș-Severin declară: “Avem o echipă formată din oameni care vin din diverse medii profesionale și care aduc o nouă speranță în administrația județeană, o echipă hotărâtă să schimbe localitățile din județ, stradă cu stradă, astfel încât fiecare om să fie implicat în comunitate, respectat iar proiectele de dezvoltare, debirocratizare și digitalizare, infrastructură, dezvoltare turistică sustenabilă cu respect față de moștenirea naturală și modernizare a serviciilor medicale și sociale să fie începute și duse la bun sfârșit. Vrem să facem din Caraș-Severin casa noastră, de aceea ne dorim un Caraș pentru toți, nu pentru hoți! Mulțumesc tuturor colegilor mei care în aceste zile au depus o muncă excelentă, mulțumesc cărășenilor ce ne sprijină cu încrederea acordată.”\n\nDaniel Toma, candidatul Alianței USR PLUS la Reșița consideră că: ”Intrăm în linie dreaptă pentru alegerile locale din 27 septembrie. Ieri am depus candidaturile echipei Alianței USR PLUS. Vă mulțumesc pentru semnăturile acordate. Ne-ați arătat încrederea voastră pentru a vă reprezenta la Primăria și Consiliul Local Reșița. Ne dorim o campanie curată și onestă. Nu vom prezenta proiecte fantasmagorice și frumos colorate, venim doar cu soluții pentru a face din Reșița orașul care să-i readucă acasă pe cei plecați. Un oraș prosper, dezvoltat economic, în care toate străzile să fie asfaltate, în care locuințele să fie racordate la un sistem de canalizare funcțional și în care să existe un sistem eficient de colectare a deșeurilor menajere și reciclabile. ”",
        "label": "Banat"
    },
    {
        "title": "Premierul Marcel Ciolacu: Oțelul Roșu renaște! Investiții de peste 300 de milioane de euro și sute de noi locuri de muncă!",
        "text": "Un moment de cotitură pentru economia județului Caraș-Severin și un nou capitol pentru Oțelul Roșu! Premierul Marcel Ciolacu a făcut un anunț entuziasmant vineri, dezvăluind planurile de relansare a combinatului siderurgic Oțelul Roșu, preluat de Grupul UMB, condus de Dorinel Umbrărescu. O investiție colosală de peste 300 de milioane de euro va readuce la viață această platformă industrială strategică, generând peste 600 de noi locuri de muncă. „Este un moment istoric pentru Caraș-Severin și pentru întreaga economie națională. Această investiție va asigura producția materialelor vitale pentru proiectele de infrastructură din România, contribuind în același timp la dezvoltarea locală și la crearea de noi locuri de muncă,” a declarat premierul pe Facebook. Premierul, vizibil încântat de acest proiect de amploare, a făcut o vizită la combinat, unde s-a întâlnit cu muncitorii care așteaptă cu nerăbdare redeschiderea porților fabricii. „Am stat de vorbă cu oamenii de aici și am simțit speranța și entuziasmul lor. Această investiție nu este doar despre bani și cifre, ci despre viitorul unei comunități care, de prea mult timp, a avut de suferit din cauza închiderii vechii platforme,” a spus Ciolacu. Închiderea combinatului Oțelul Roșu a lăsat urme adânci în comunitatea locală, însă acum, prin preluarea sa de către Grupul UMB, acesta va renaște. Dorinel Umbrărescu, cunoscut pentru proiectele sale de infrastructură din România, își pune amprenta pe această relansare industrială, având în plan modernizarea completă a facilităților. Această investiție va avea un impact major asupra dezvoltării economice locale, aducând nu doar locuri de muncă, ci și un val de optimism. Pe lângă crearea de oportunități pentru forța de muncă din zonă, combinatul va juca un rol central în furnizarea materialelor de construcție pentru proiecte de infrastructură de mare amploare. Oțelul Roșu va deveni un punct nodal pentru producția de oțel necesar în construcții, în special în contextul ambițioaselor proiecte de infrastructură planificate pentru anii următori. De la autostrăzi la căi ferate, materialele produse aici vor susține dezvoltarea României într-o manieră sustenabilă, asigurând calitate și continuitate în furnizarea de resurse esențiale. Locuitorii din Oțelul Roșu și din întregul județ Caraș-Severin privesc cu optimism spre acest nou capitol din istoria industrială a regiunii. Investițiile semnificative și angajamentele luate de Grupul UMB vin să revitalizeze nu doar industria locală, ci și moralul oamenilor care au visat, timp de ani de zile, la o relansare economică. Premierul Ciolacu și-a încheiat vizita cu o promisiune fermă: „Guvernul va sprijini acest proiect cu toate resursele necesare. Oțelul Roșu va deveni un simbol al renașterii industriale din România.” Viitorul sună bine pentru Oțelul Roșu – și cu el, pentru întreaga economie națională!",
        "label": "Banat"
    },
    {
        "title": "Gheorghe Orza are control total în Herculane! Rade paragina și Kitschul!",
        "text": "Băile Herculane are începând de astăzi și viceprimar PSD, omul care a făcut dreptate pe terenul de fotbal, Marius Nicoară!\n\nÎnvestit cu mare speranță în fotoliul de primar al stațiunii de pe Valea Cernei, social-democratul Gheorghe Orza a așezat la masa negocierilor aproape toate forțele politice care au reprezentanți în Consiliul Local și s-a asigurat că în următorii 4 ani la nivelul administrației publice locale va fi stabilitate.\n\nLa propunerea edilului-șef, aleșii locali din 9 iunie au lăsat deoparte doctrinele partidelor pe care le reprezintă și au pus interesele orașului-stațiune și ale cetățenilor pe primul plan. I-au dat primarului Orza ce și-a dorit, mai exact, l-au ales pe Marius Nicoară în funcția de viceprimar și au format o majoritate confortabilă, care îi dă posibilitatea să-și impună strategia de dezvoltare. Una care presupune exigență și măsuri nu tocmai populare, dar obligatorii pentru care Băile Herculane să scape de paragină, de ruine și kitsch și să-și recapete strălucirea.\n\nPrimarul Gheorghe Orza își pregătise planul de acțiune imediat după 9 iunie, astfel că n-a avut nevoie de prea mult timp de acomodare.\n\n„Am demarat împreună cu angajații Gospodăriei Comunale lucrări de curățire a spațiilor verzi și a domeniului public dintre blocuri, în zona blocuri, lucrări care vor continua și în săptămânile următoare, până când întregul oraș va fi curat. Îmi doresc ca în mandatul meu instituția Primăriei Orașului Băile Herculane să fie una performantă, corectă, transparentă și aproape de cetățeni și voi comunica cu toți cetățenii orașului prin toate mijloacele care îmi vor sta la dispoziție.”, a declarat Gheorghe Orza.",
        "label": "Banat"
    },
    {
        "title": "Primăria Timișoara pune în siguranță Sinagoga din Fabric",
        "text": "Primăria Timișoara a început să ia primele măsuri împotriva degradării Sinagogii din Fabric.\n\nLa începutul acestei săptămâni, Primăria Timișoara a dat startul lucrărilor de punere în siguranță și de oprire a procesului de degradare a Sinagogii din Fabric. Clădirea a fost preluată la finalul anului trecut de la comunitatea evreiască.\n\nÎntr-o primă etapă, cu fonduri de la bugetul local, sunt executate reparații la învelitoarea acoperișului pentru a opri infiltrațiile, vor fi astupate golurile din ziduri, vor fi consolidate elementele interioare care prezintă risc de prăbușire și vor fi luate măsuri pentru protejarea vitraliilor. Echipele constructorului au început lucrările.\n\nSinagoga din Fabric, construită între anii 1897-1899, nu a mai fost folosită din anii ‘80 și s-a degradat semnificativ, astfel că, pentru a fi transformată de Primăria Timișoara în obiectiv pentru evenimente socio-culturale, sunt necesare ample lucrări de reabilitare.\n\n„Tranziția de la lucrările de punere în siguranță la reabilitarea totală va fi realizată cu asistență și susținere financiară din partea World Monuments Fund (WMF), cea mai importantă organizație independentă dedicată protejării celor mai valoroase situri din lume. În baza unui memorandum între municipalitate și WMF, organizația va selecta o firmă specializată pentru evaluarea sitului, elaborarea studiilor tehnice și pentru organizarea de ateliere și consultări”, a transmis Primăria Timișoara.\n\nLucrările de punere în siguranță, în valoare de aproape un milion de lei, cu TVA inclus, sunt executate de Art History Construct SRL și au prevăzut un termen de execuție de un an.\n\nClădirea Sinagogii, monument istoric, a fost preluată de Primărie Timișoara pentru o perioadă de 49 de ani. Este construită în stil eclectic, cu elemente neo-maure, gotice și elemente de stil neo-renascentist italian.",
        "label": "Banat"
    },
    {
        "title": "Europol îi condamnă pe penalii din Primăria Păltiniș, prinși cu cocaină și alcool la volan!",
        "text": "Edilul Ioan Popovici e desființat de sindicaliștii de la Europol după ce i-a comparat pe polițiștii de la Rutieră cu femeile care fac centura!\n\nReprezentanții Europol sunt siderați de tupeul și disprețul primarului de Păltiniș la adresa legii și a celor care o aplică. „«Milițienii alte treburi n-au, decât să stea pe drumuri, ca curvele……. Eu am făcut, răspund. E viața lui privată, nu era în timpul serviciului, astea sunt lăbăreli de presă, altceva nimic.» Acesta este punctul de vedere al primarului din localitatea Păltiniș din județul Caraș Severin dat ziarului local expressdebanat.ro după ce un subordonat al său, șeful Asistenței Sociale din cadrul primăriei, a fost testat cu aparatul drugtest de către colegii noștri din cadrul Biroului Rutier Caransebeș, rezultând suspiciuni referitoare la consumul de substanțe psihoactive (cocaină).”, a semnalat Europol, trăgând un semnal de alarmă cu privire la cine a ajuns să ocupe astăzi funcții publice și mai ales cum înțelege să-și exercite autoritatea.\n\nReacția scandaloasă a primarului după ce el a fost prins băut la volan, iar subordonatul său drogat cu cocaină, este una nefirească, spun sindicaliștii de la Europol, care detaliază: „În 16 decembrie, anul trecut, acesta a fost depistat de colegii noștri din cadrul Biroului Drumuri Naționale și Europene conducând mașina instituției sub influența băuturilor alcoolice, având o alcoolemie de peste 0.41 ml/l în aerul expirat (peste 0,80 ml în sânge), ocazie cu care i s-a întocmit dosar penal sub aspectul săvârșirii infracțiunii de conducere a unui vehicul sub influenta alcoolului sau a altor substanțe și i s-a reținut permisul de conducere până la soluționarea cauzei.”\n\nPentru Ioan Popovici, care umblă beat cu mașina Primăriei prin comună, scuzându-se că venea de la birt spre locuința sa din apropiere, având numai 3 beri la bord, nu mai mult, respectarea legii este opțională, concluzionează Europol, iar astfel de indivizi nu aduc decât un deserviciu comunității pe care o conduc.",
        "label": "Banat"
    },
    {
        "title": "România se închide pe bucăți,Municipiul Lugoj intra in carantina !",
        "text": "Grupul pentru Comunicare Strategică a anunțat, că municipul Lugoj intră în carantină pentru 14 zile.\n\n Evoluția pandemiei de coronavirus a impus măsuri dure în zonele în care rata de infectare a depășit limita stabilită de autorități. Municipiul Lugoj a intrat pe harta localităților în care s-a impus carantina.\n\n Hotărârea Comitetului Judeţean pentru Situaţii de Urgenţă a fost avizată de Institutul Naţionale de Sănătate Publică și a intrat in vigoare azi noapte, de la ora 00.00.\n\n Rata de infectare cu COVID-19 a ajuns vineri, în Lugoj, la 7,05 cazuri la o mie de locuitori.\n\n În judeţul Timiş mai sunt şi alte localităţi aflate în carantină. E vorba de 5 comune şi de oraşele Ciacova şi Sânnicolau Mare, însă autorităţile analizează dacă se impune prelungirea carantinei în acestea, începând de sâmbătă, având în vedere că rata de infectare a scăzut.",
        "label": "Banat"
    },
    {
        "title": "Arestat preventiv după ce și-a agresat fizic fiica de 2 ani!",
        "text": "Un bărbat de 34 de ani, din comuna Ciclova Română, a fost arestat preventiv pentru 30 de zile, de Judecătoria Oravița, după ce și-ar fi agresat fizic fiica în vârstă de 2 ani, în locuința acestora.\n\n„În seara zilei de 04.01.2024, polițiștii Secției 8 Poliție Rurală Oravița au fost sesizați de către mama minorei despre faptul că soțul acesteia ar fi lovit-o pe minoră cu palmele peste față. În baza probatoriului administrat, ieri, 5.01.2024, bărbatul a fost reținut de polițiști și introdus în Centrul de Reținere și Arestare Preventivă al Inspectoratului de Poliție Județean Caraș-Severin, pentru 24 de ore, în cauză cercetările fiind continuate pentru săvârșirea infracțiunii de violență în familie, sub coordonarea unui procuror de la Parchetul de pe lângă Judecătoria Oravița.”, informează Poliția din Caraș-Severin.\n\nMinora a fost transportată la spital unde a rămas internată împreună cu mama acesteia. De asemenea, în acest caz au fost sesizați reprezentanții Direcției de Asistență Socială și Protecția Copilului Caraș-Severin, care i-au preluat în îngrijire pe ceilalți doi minori ai familiei.",
        "label": "Banat"
    },
    {
        "title": "8.134 de cazuri noi de infectare cu COVID-19 în ultimele 24 de ore, 161 de persoane au decedat, 10 dintre ele neavând boli asociate , 1.249 de pacienţi sunt la ATI!Caras-Severin 91 de persoane infectate cu COVID-19!Timis 278!",
        "text": "”Până astăzi, 28 noiembrie, pe teritoriul României, au fost confirmate 465.982 de cazuri de persoane infectate cu noul coronavirus (COVID – 19). 335.764 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 8.134 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”,comunica Grupul de Comunicare Starategica.\n\nÎn ultimele 24 de ore au fost înregistrate 8.134 cazuri noi de persoane infectate cu SARS – CoV – 2, acestea fiind cazuri care nu au mai avut anterior un test pozitiv. Distinct de cazurile nou confirmate, în urma retestării pacienților care erau deja pozitivi, 1.298 de persoane au fost reconfirmate pozitiv.\n\nPână sâmbătă, 11.045 de persoane diagnosticate cu infecție cu SARS – CoV – 2 au decedat.\n\nÎn ultimele 24 de ore au fost raportate 161 de decese (94 bărbați și 67 femei), ale unor pacienți infectați cu noul coronavirus, internați în spitalele Alba, Argeș, Arad, Bacău, Bistrița-Năsăud, Bihor, Botoșani, Brăila, Brașov, Călărași, Caraș-Severin, Cluj, Constanța, Covasna, Dâmbovița, Dolj, Galați, Gorj, Harghita, Hunedoara, Iași, Maramureș, Mehedinți, Neamț, Olt, Prahova, Satu Mare, Sibiu, Suceava, Timiș, Tulcea, Vaslui, Vrancea și Municipiul București.\n\nDintre acestea, un deces a fost înregistrat la categoria de vârstă 30-39 ani, un deces la categoria de vârstă 40-49 de ani, 16 decese la categoria de vârstă 50-59 de ani, 40 decese la categoria de vârstă 60-69 ani, 56 decese la categoria de vârstă 70-79 ani și 47 decese la categoria de peste 80 de ani.\n\n151 dintre decesele înregistrate sunt ale unor pacienți care au prezentat comorbidități, iar 10 pacienți decedați nu au prezentat comorbidități.\n\nÎn unitățile sanitare de profil, numărul total de persoane internate cu COVID-19 este de 13.040. Dintre acestea, 1.249 sunt internate la ATI.\n\nPână sâmbătă, la nivel național, au fost prelucrate 4.081.557 de teste. Dintre acestea, 33.021 au fost efectuate în ultimele 24 de ore, 20.669 în baza definiției de caz și a protocolului medical și 12.352 la cerere.",
        "label": "Banat"
    },
    {
        "title": "OPINIA PERSONALA ,VERSUS …Raed Arafat: Trebuie oprit microfonul tuturor celor care le spun oamenilor să nu se vaccineze!",
        "text": "Şeful Departamentului pentru Situaţii de Urgenţă, secretarul de stat în MAI Raed Arafat, a afirmat, sâmbătă, că „trebuie oprit microfonul” celor care dezinformează şi încurajează oamenii să nu se vaccineze.\n\n El a fost prezent la Centrul Naţional de Coordonare şi Conducere a Intervenţiei de la Ciolpani, unde a ajuns sâmbătă ajutorul oferit de Danemarca, prin Mecanismul European de Protecţie Civilă, constând în 15 ventilatoare şi 8 concentratoare de oxigen necesare pentru tratarea bolnavilor COVID.\n\n „Trebuie oprit microfonul tuturor care vin şi dezinformează şi spun oamenilor să nu se vaccineze, pur şi simplu. Şi i-aş lăsa pe oamenii care se pricep la acest domeniu să explice de ce trebuie să se vaccineze. Am trecut printr-o perioadă grea, printr-o perioadă de dezinformări, de toate posibilităţile prin care să convingem oamenii să nu respecte, să nu aibă încredere în ce spun autorităţile”, a declarat Raed Arafat.\n\n În opinia sa, „suntem la momentul în care să facem aşa”. „Măcar două – trei luni, după care putem să continuăm cum vrem, dar în acest moment trebuie oprit microfonul, cel puţin cel oficial, de la televiziuni, de la radiouri. Facebook şi YouTube o să permită să facă ce vor acolo, dar măcar la dezbateri să ne îndreptăm către a sfătui populaţia corect, pe linie sanitară, cu sfaturile care sunt bazate ştiinţific şi să explicăm de ce este mai bine să te vaccinezi decât să rămâi nevaccinat şi ce poate să se întâmple cu tine şi cu familia dacă rămâi nevaccinat”, a detaliat şeful DSU, potrivit Agerpres.",
        "label": "Banat"
    },
    {
        "title": "7 traficanți de droguri de mare risc din Reșița, arestați preventiv!",
        "text": "Judecătorul de drepturi și libertăți a dispus plasarea celor 7 dealeri în arest preventiv sub aspectul săvârșirii infracțiunilor de: constituire grup infracțional în scopul săvârșirii infracțiunilor de trafic de droguri de risc și mare risc și efectuarea fără drept de operaţiuni cu produse ştiind că acestea sunt susceptibile de a avea efecte psihoactive, trafic de droguri de risc și de mare risc, efectuarea fără drept de operaţiuni cu produse ştiind că acestea sunt susceptibile de a avea efecte psihoactive în formă continuată. În cazul inculpatului Sima, DIICOT Caraș-Severin a reținut și determinarea sau înlesnirea practicării prostituţiei şi obţinerea de foloase patrimoniale de pe urma practicării prostituţiei. În sarcina inculpatului Tuli s-a reținut și că drogurile au fost amestecate cu alte substanţe care le-au mărit pericolul pentru viaţa şi integritatea persoanelor!\n\nAcțiunea DIICOT Caraș-Severin de zilele trecute a avut însă și mai mare amploare. În total au fost reținuți 11 inculpați, iar față de alți 9 s-a dispus de către procurorul de caz măsura controlului judiciar. 7 din cei 11 reținuți au primit mandate de arestare preventivă, ceilalți 4 fiind plasați și ei sub control judiciar.\n\nDin cercetările efectuate a reieșit că, în perioada 2022 – aprilie 2024, pe raza municipiului Reșița, s-au constituit și au acționat două grupuri infracționale organizate, având legături între ele, membrii acestora distribuind inițial către consumatori substanțe susceptibile a avea efect psihoactiv. Ulterior, inculpații au procurat și comercializat droguri de mare risc, sub forma unor amestecuri cu alte substanțe și au atras în activitatea infracțională alte persoane.\n\nClienții dealerilor de droguri erau preponderent tineri, din Reșița și Timișoara, precum și din localitățile limitrofe, la prețul de 50 de lei pentru o doză. Unii clienți au devenit în timp distribuitori.\n\n„În urma celor 23 de percheziții domiciliare efectuate, au fost identificate și ridicate cantitățile de aproximativ 400 grame substanță cu efect psihoactiv, 80 grame canabis, 5 grame cocaină, 5 grame ciuperci uscate susceptibile de a produce efecte halucinogene, 10 grame de substanță cristalină sub formă solidă, mai multe cântare electronice și grindere, sumele de peste 10.000 euro și 25.000 lei, o armă neletală supusă autorizării, deținută fără drept, precum și alte probe și mijloace de probă.”, a transmis DIICOT.",
        "label": "Banat"
    },
    {
        "title": "Moldova Nouă redeschide porțile sportului pentru copiii orașului !!!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Romeo Dunca cu ochii pe Torma !",
        "text": "Romeo Dunca a anunţat, încă din campania electorală că, dacă va fi ales, nu va colabora cu primarul din Moldova Nouă, Adrian Torma, despre care a spus că l-a jignit gratuit în mai multe rânduri. Din poziţia de preşedinte ales, Dunca nu şi-a schimbat foarte mult părerea. A precizat, însă, că instituţia pe care o conduce va avea un om care va ţine legătura cu primarul din Moldova Nouă şi că oraşul va beneficia de o atenţie aparte din partea autorităţii judeţene. „Am spus că voi colabora cu toţi primarii, mai puţin ca persoană cu domnul de la Moldova Nouă. Acum va trebui să nu discutăm încă despre asta, pentru că Moldova Nouă nu ştim dacă are primar (n.r. primarul Adrian Torma nu a fost încă validat pentru un nou mandat). Haideţi să vedem ce se întâmplă. În momentul în care va exista un primar, cu care se poate vorbi, chiar dacă va fi domnul Torma, vom reanaliza situaţia. Eu m-am ocupat, avem şi pregătit un om care să poată să ţină contactul cu ce se întâmplă acolo pentru că Moldova Nouă este un oraş important, un oraş care suferă foarte mult, care are şanse mari să se dezvolte şi o să trebuiască să ne uităm mai cu atenţie la el”, afirmă Dunca.",
        "label": "Banat"
    },
    {
        "title": "Vânătoarea lui Țirac- motiv de ,,filozofie economică,, și reproșuri",
        "text": "In județul Caraș-Severin, aproape toți marii investitori întâmpină tot felul de probleme administrative sau șicane din partea instituțiilor statului sau te mai miri cine. Așa s-a întâmplat și acum cu organizarea tradiționalei partide de vânătoare anuală, organizată de această dată la Ersig-sat aparținător comunei Vermeș. Nici nu s-au tras primele focuri de armă că toată lumea cere ceva de la Țiriac..primarul cutare se vaită că nu are niciun benaficiu din acest eveniment, alții că se masacrează porci mistreți, că nu știu ce ONG ar trebui să facă nu știu ce. Ce nu s-a dezvoltat în 27 de ani în zona Berzovia și Vermeș vreți să facă Țiriac într-o zi. Stimabililor, doar simpla prezență a lui Ion Țiriac într-o zonă poate deveni o afacere și unde mai pui că atâta lume cu potențial financiar uriaș vine la această partidă de vânătoare. Sigur, toată lumea are dreptate, că așa-i la noi..și ONG-urile implicate în salvarea animalelor că e masacru nu vânătoare, primarii comunelor învecinate că Țiriac nu face nimic pentru ei. ONG-urile ar trebui să știe că ,,masacrul,, porcilor mistreți se petrece în fiecare weekend. Înmulțiți câte asociații sunt pe raza județului cu o medie de 3 porci pușcati/asociație și veți vedea rezultatele. Nu fac lobby pentru Țiriac și afacerea lui, îl privește și e responsabil de absolut tot ce înseamnă organizarea unor asemenea partide de vânătoare și gestionarea fondului de vânătoare Ersig. Prezența lui Țiriac în Caraș trebuie încurajată și nu ,,tocat marunt,, de toatâ lumea. Nu că iar păsa de ce spunem noi toți dar moral, investitorii trebuie încurajați indiferent de investiția pe care o fac. Un singur lucru este clar organizarea unei asemenea partide de vânătoare implică foarte multă logistică, de la cazare, masă, parcare auto, drumuri etc. Toate acestea nu există în zona fondului de vânătoare Ersig, trebuie construite la standarde de lux pentru toți invitații prezenți și asta înseamnă investiții majore: locuri de muncă pentru localnici, impozite și taxe locale pe măsură. Credeți că Ion Țiriac nu le are în plan? Greu de crezut.\n\nIar în incheiere, vorba unui cunoscut ziarist..,,până și publicitatea negativă este un câștig,,.",
        "label": "Banat"
    },
    {
        "title": "Abuz în serviciu al prefectului Dragomir sau încălcarea Codului Administrativ de către Nelu Popa?",
        "text": "Chemat în zeci de procese pe prefectul Ioan Dragomir, primarul Reșiței îl avertizează pe reprezentantul Guvernului în Caraș-Severin că e pasibil de plângere penală!\n\nPrimarul Ioan Popa aproximează la 80 numărul contestațiilor făcute de Prefectura Caraș-Severin pentru hotărâri emise de Consiliul Local Reșița. Nici măcar autorizația de construire a noului spital n-a scăpat de contestarea în instanță. În opinia primarului, la mijloc sunt două lucruri ciudate. Mai întâi, în ultimii opt ani, Primăria Reșița n-a avut probleme cu Prefectura Caraș-Severin deși avea aceeași echipă, același jurist și același secretar. Pe lângă asta, în prezent, Reșița e singura primărie din județ cu o asemenea „avalanșă” de contestații.\n\n„Deja avem nouă procese câștigate definitiv și vom începe să câștigăm pe bandă rulantă. Ne gândim la modul cel mai serios să facem o plângere penală persoanei prefectului pentru abuz în serviciu. După ce a mers pe o temă și a pierdut de atâtea ori, nu poți să te duci pe aceeași temă la nesfârșit când pierzi pe bandă rulantă. Înseamnă că e abuz în serviciu”, a spus Ioan Popa despre litigiile dintre prefectură și Primăria Reșița, litigii care nu fac altceva decât să blocheze proiecte importante pentru oraș.\n\nPrefectul Ioan Dragomir (foto) declară că au fost atacate în instanță acele hotărâri emise de Consiliul Local Reșița pe care specialiștii de la serviciul juridic din cadrul Instituției Prefectului le-au considerat ca ilegale. „Nu am o evidență, s-ar putea să fie mai multe de 80. Nu știu câte a câștigat primăria și câte a câștigat prefectura. Sunt multe câștigate și de Instituția Prefectului și astfel s-a dispus anularea acelor hotărâri”, a spus Ioan Dragomir pentru Express de Banat. Despre eventualitatea unei plângeri penale venită din partea Primăriei Reșița, Dragomir consideră că Ioan Popa are dreptul să facă ceea ce crede de cuviință pentru a apăra actele emise de instituția pe care o conduce.",
        "label": "Banat"
    },
    {
        "title": "AJUTORUL DE INCALZIRE 2024/2025! TOT CE TREBUIE SA STII.",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "NU ESTI VACCINAT? MEDICII NU TE CONSULTA!",
        "text": "Din ce în ce mai mulți medici din țară spun că nu îi vor primi în cabinetele lor pe pacienții nevaccinați împotriva virusului SARS-CoV-2. Primul care a luat această decizie este un medic din județul Călărași, iar acum, alți specialiști spun că nu îi vor trata pe cei care vor refuza să se vaccineze. Printre aceștia se numără și doctorul Sorin Paveliu care a explicat, miercuri, la Digi24, cum își justifică această decizie.E doar inceputul.In curand, nici la veceurile publice nu vom mai fi primiti nevaccinati!",
        "label": "Banat"
    },
    {
        "title": "Proiectul noului spital de la Lugoj, blocat în instanțe",
        "text": "Primarul Călin Dobra lansează un nou avertisment în legătură cu finalizarea proiectului noului spital al urbei. E cea mai mare investiție din istoria orașului, în valoare de 151 milioane de euro.\n\n„Din păcate, suntem în pericol cu spitalul din cauza contestațiilor aflate pe rol și cauza acțiunii în instanță a fostului manager de proiect și a fostului primar interimar. Au făcut o acțiune în instanță, fără susținerea Juridicului. Au luat-o individual și au făcut o acțiune în instanță. În al treilea rând, suntem în pericol pentru că avem finanțarea asigurată până la 31 decembrie 2024. Cu alte cuvinte, contractul de finanțare expiră la finele acestui an. Va trebui să facem demersuri pentru prelungirea acestei finanțări, dar nu știu dacă ni se va mai aproba această prelungire, ținând cont că nu s-a întâmplat absolut nimic. N-am fost în stare să demarăm execuția propriu zisă, pentru a face absorbția fondurilor pentru proiect. Acum, tot ceea ce ține de contestații depinde de instanță”, ne-a declarat edilul șef, după ședința de consiliu din data de 31 octombrie.\n\nDovada că situația proiectului este blocată se află pe site-ul SEAP. Aici, în dreptul proiectului respectiv, este scris: „Atenție! Pentru această procedură de achiziție au fost înregistrate contestații”. În continuare, sunt trecute contestațiile depuse la CNSC: nr. 2705 din data de 5 august 2024, cu decizia 2587 din data de 13 septembrie 2024, respectiv nr. 2770 din data de 12 august 2024. „Municipiul Lugoj a deschis o acțiune împotriva acestor societăți prin care am solicitat instanțelor să le oblige la plata unor despăgubiri în valoare de peste 300 milioane RON pentru întârzierile cauzate prin depunerea de documente false în cadrul procedurii”, spunea, la 12 iunie, fostul primar Claudiu Buciu.\n\nChiar și așa, termenul 2026 de încheiere a lucrărilor este foarte strâns, având în vedere anvergura lucrărilor care se vor desfășura (începând cu demolarea secțiilor aflate între actualul pavilion principal și actualul pavilion de psihiatrie) și condițiile meteo de care acestea vor ține cont. În caz că nu se va face nimic și se va pierde finanțarea. Va trebui totuși ca, din bugetul local, să fie plătit ceea ce s-a decontat până în acest moment, adică studiile de fezabilitate și alte documentații. Cu alte cuvinte, se va returna de la bugetul local ceea ce s-a primit din proiectul european. Reamintim că proiectul noului spital la Lugoj, inițiat de fostul primar Claudiu Buciu (care a fost și manager de proiect), este finanțat din fonduri europene, prin Planul Național de Redresare și Reziliență, cu o valoare record de 151 milioane de euro. Contractul de finanțare a fost semnat în prezența ministrului de resort, Alexadru Rafila, la Sala Experience a Hotelului Timișoara, în data de 30 martie 2023.",
        "label": "Banat"
    },
    {
        "title": "Primii căței din Timișoara, înregistrați în cadrul recensământului canin",
        "text": "La Timișoara au fost înregistrați primii căței în cadrul recensământului canin realizat de primărie.\n\nPrimăria Timișoara informează că în cadrul recensământului canin, au fost numărați primii câini cu stăpân. Acțiunea se desfășoară împreună cu Asociația Micaela și Banat IT.\n\n„Voluntarii noștri merg acum din ușă-n ușă, iau în evidență patrupedele și informează stăpânii despre programul de sterilizare gratuită susținut de primărie. Fiecare cățel înregistrat înseamnă un pas mai aproape de un oraș fără câini abandonați”, a transmis instituția.\n\nRecensământul se va desfășoară pe o perioadă de zece luni, din octombrie 2024 până în iulie 2025, și include zonele: Blașcovici, Ronaț, Lipovei, Ghiroda Nouă, Kuncz, Girocului, Soarelui și Ciarda Roșie. Recenzorii vor fi prezenți în teren de luni până vineri, între orele 17:00 și 20:00, iar sâmbăta în intervalele 10:00 – 13:00 și 17:00 – 20:00.",
        "label": "Banat"
    },
    {
        "title": "De la 1 ianuarie scad tarifele pentru serviciul public de salubrizare a localitatiilor?",
        "text": "Prevederile propunerii legislative ar urma să intre în vigoare la 1 ianuarie 2021.\n\nCota redusă de 9% a taxei pe valoarea adăugată (TVA) ar urma să se aplice și pentru serviciul public de salubrizare a localităților, potrivit unui proiect legislativ susținut de mai multe partide parlamentare. Autorii proiectului arată că în contextul în care numeroase consilii locale au demarat procedurile pentru implementarea sistemului de colectare separată a deșeurilor, la nivelul gospodăriilor se constată creșterea tarifelor de salubritate, majorare generată de cheltuielile operatorilor economici cu etapele suplimentare presupuse de colectare, sortare, tratare și transport.\n\nPrin urmare, pentru a înlesni însușirea practicilor corecte legate de colectarea deșeurilor, dar și pentru reducerea cheltuielilor cu întreținerea locuinței, proiectul legislativ propune includerea serviciului public de salubrizare a localităților în categoria serviciilor pentru care se aplică cota redusă de 9% a TVA.",
        "label": "Banat"
    },
    {
        "title": "La Naidăș, Marius Pohanka le vinde spaniolilor… vântul",
        "text": "Discuțiile sunt avansate pentru construirea unui parc eolian la Naidăș. Comuna poate câștiga până la 500.000 de euro pe an. Din vânt…\n\nInteresul arătat de investitorul spaniol s-a manifestat încă din 2019, când a solicitat concesionarea unei suprafețe de peste o mie de hectare în zona Dealului Piatra Albă. Cu solicitarea a rămas… Până când, în 2020, primarul de atunci și de acum, Marius Pohanka, proaspăt instalat pe funcție, scotocea prin sertarele instituției după cererea spaniolilor. După ce-a suflat praful de pe ea, a reluat discuțiile și, până la final de mandat, discuțiile au intrat în linie dreaptă. Adică s-au obținut toate documentele și avizele necesare dezvoltării unui asemenea obiectiv, inclusiv acordul de mediu și avizul de transport, primit de la București săptămâna trecută.\n\n„Conform contractului, ca să poată să circule spre locurile unde vor fi amplasate morile, vor trebui să construiască 38 de kilometri de drumuri atât pe drumurile vechi din zonă precum și altele noi. Ulterior acestea vor fi cedate primăriei. În baza aceluiași contract, plățile pe care trebuie să le facă spre primărie au fost negociate undeva la peste 100.000 de euro. Ulterior le-am ridicat spre 380.000. Asta înseamnă că, cu tot cu impozite, suma va urca spre 500.000 de euro pe an”, a spus Marius Pohanka pentru Express de Banat.\n\nBeneficiile pentru Primăria Naidăș nu se opresc aici întrucât investitorul spaniol și-a luat angajamentul că-și va muta sediul social la Naidăș. Asta înseamnă că toate impozitele și taxele vor intra în buzunarul comunei. Conform primarului, parcul eolian mai are nevoie de autorizație de construire și de certificat de urbanism, pentru care o parte din documente au fost deja depuse la Consiliul Județean Caraș-Severin. Apoi, dacă totul va decurge bine, la mijlocul anului viitor, spaniolii vor putea începe să amplaseze morile de vânt.\n\n Foto: captură",
        "label": "Banat"
    },
    {
        "title": "Copil de 3 ani, lovit de o mașină în Timiș",
        "text": "Un copil de 3 ani a fost accidentat într-o localitate comuna Gelu. Micuțul a ieșit pe șosea, iar șoferul, care nu circula cu viteză, nu a mai putut să îl evite.\n\nDin primele informații, copilul nu a fost rănit grav, dar a fost transportat la spital.\n\n„Un bărbat de 47 de ani a condus un autoturism pe o stradă secundară din localitatea Gelu, iar în dreptul imobilului cu nr. 554 a surprins și accidentat un băiețel de 3 ani, care ar fi traversat strada prin loc nepermis. În urma impactului, minorul a fost rănit și transportat la spital”, a transmis IPJ Timiș.\n\nȘoferul a fost testat, dar a reieșit că nu consumase alcool. Polițiștii au întocmit un dosar penal pentru vătămare corporală din culpă.",
        "label": "Banat"
    },
    {
        "title": "BILANT COVID-19…7304 cazuri noi de Covid-19, la 31.005 teste prelucrate în ultimele 24 de ore !Caras-Severin 99 de persoane infectate cu COVID-19,Timis 344 !",
        "text": "Grupul de Comunicare Strategică a anunţat ;”Până astăzi, 10 noiembrie, pe teritoriul României, au fost confirmate 314.295 de cazuri de persoane infectate cu noul coronavirus (COVID – 19). 211.408 pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 7.304 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”, releva datele transmise marţi.\n\nÎn intervalul 09.11.2020 (10:00) – 10.11.2020 (10:00) au fost raportate 177 de decese (92 bărbați și 85 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bihor, Bistrița-Năsăud, Botoșani, Brașov, Buzău, Călărași, Caraș-Severin, Constanța, Covasna, Dâmbovița, Gorj, Harghita, Ialomița, Iași, Maramureș, Mehedinți, Olt, Prahova, Sălaj, Satu-Mare, Sibiu, Suceava, Teleorman, Timiș, Tulcea, Vâlcea, Vaslui, Vrancea, Ilfov și Municipiul București.\n\nDintre acestea, 3 decese au fost înregistrate la categoria de vârstă 30-39 de ani, 6 decese la categoria de vârstă 40-49 de ani, 12 decese la categoria de vârstă 50-59 de ani, 47 decese la categoria de vârstă 60-69 ani, 67 decese la categoria de vârstă 70-79 ani și 42 decese la categoria de peste 80 de ani.\n\n160 dintre decesele înregistrate sunt ale unor pacienți care au prezentat comorbidități, iar pentru 17 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 12.727. Dintre acestea, 1.093 sunt internate la ATI.\n\nPână la această dată, la nivel național, au fost prelucrate 3.519.095 de teste. Dintre acestea, 31.005 au fost efectuate în ultimele 24 de ore, 18.988 în baza definiției de caz și a protocolului medical și 12.017 la cerere.",
        "label": "Banat"
    },
    {
        "title": "Conspiraţie politică judeţeană împotriva lui Torma?",
        "text": "Bomba politică a ultimilor 30 de ani în Caraş-Severin, respingerea dosarului de candidat a lui Adrian Torma în urma unei contestaţii făcută de Damian Iuliu din Moldova Nouă. Pe lângă Torma, Damian Iuliu a mai contestat şi dosarul candidaţilor aflaţi pe lista de consilieri locali. În primă fază a contestaţiei, Judecătoria Moldova Nouă respinge contestaţia făcută de Damian. Nemulţumit de soluţia data, Damian face apel la Tribunalul Caraş-Severin, apel care se judecă în data de 23 şi admite apelul făcut de Damian şi ca atare instanţa respinge dosarul de candidat atât a lui Torma cât şi a tuturor candidaţilor aflaţi pe lista de consilieri.\n\nPare de necrezut dar uite că pentru că lipsesc două semnături pe cele două dosare atât Torma cât şi PSD-Pro România două partide care formau o alianţă sunt scoşi din cursa electorală pentru alegerile locale, asta deja ştim cu toţii, ce urmează este cu adevărat interesant…\n\nToţi candidaţii PSD-ului din Clisura Dunării au fost contestaţii la Birourile electorale şi toate contestaţiile respinse de către Judecătoria Moldova Noua! Radovancovici Mira, Boboescu Iliuţă, Petre Furdui au fost contestaţi pe aceleaşi ,,teme” lipsa semnăturilor de pe dosarele candidaţilor atât la primar cât şi la consiliul.\n\nInteresant este că singura persoană care a făcut apel a fost Damian, în rest ,,toată lumea” s-a mulţumit cu decizia judecătoriei Moldova Nouă… Aspect foarte interesant, ce s-ar fi întâmplat dacă toţi reclamanţii făceau apel şi Tribunalul Caraş-Severin admitea tuturor apelul? Pentru că unde-i lege nu-i tocmeală, liberalii ar fi câştigat la masa verde toate primăriile. Din informaţiile noastre în tot judeţul Caraş-Severin au fost semnalate probleme similare şi nu s-a întâmplat mare lucru.\n\n Cine plăteşte scoaterea din competiţie a lui Torma, PSD-ului şi Pro România. În primul rând Biroul Electoral de Circumscripţie Moldova Nouă, documentele nu au fost verificate aşa cum ar fi trebuit, de ce? Sau cu bună ştiinţă s-au făcut că nu observă lipsa semnăturilor de pe dosarele de candidatură şi asta poate fi un aspect important, dacă reprezentanţii din birou erau atenţi respingeau în prima fază dosarul! Cât ar fi durat semnarea documentelor! 10 minute semnau şi îl depuneau din nou…\n\n Cum a fost constituit Biroul Electoral de Circumscripţie Moldova Nouă? În bătaie de joc,au fost trimişi de partid, persoane în birou doar care ar fi putut aduce voturi la aceste alegeri şi recompensate pentru prezenţa în birou cu 4500 lei, aproape 1000 de euro fără câţiva ,,firfirici”. Pregătirea juridică nu a contat, important pentru şefi de partide a fost ca în acest birou să fie persoane care să aducă voturi. Singura persoană care ştia să ,,umble” prin documente este Buda Gheorghe, reprezentantul PNL-ului! Restul nu aveau ce căuta acolo, si uite urmările!\n\n Torma a pierdut pe mâna lui şi a PSD-ului, greu de crezut că un partid ca PSD nu ştie să întocmească documentele de candidatură ale candidaţilor şi că nu au specialişti în cadrul partidului! Eu asta nu o cred. Cred că Organizatia PSD Moldova Nouă, a fost sacrificata la pachet pentru eliminarea lui Torma… Doar un punct de vedere.",
        "label": "Banat"
    },
    {
        "title": "Răzbunarea lui Moise Străinescu: Cum Adrian Torma a eliberat gazonul de sub tirania lui Țițirigă",
        "text": "În ținutul Moldova Nouă, unde meciurile de fotbal erau mai rare decât eclipsele solare, a existat o vreme când copiii nu erau bineveniți pe stadionul Moise Străinescu. Motivul? Nici mai mult, nici mai puțin decât o decizie „istorică” a domnului Dănuț Țițirigă, temut gardian al fotbalului local și marele visător al unei Moldove Noi fără copii care să alerge pe iarbă. Da, ați auzit bine: omul s-a gândit să blocheze accesul celor mici, de parcă iarba verde a stadionului era o moștenire sfântă, păstrată doar pentru niște fotbaliști invizibili.\n\nAșa că, în lipsa altor opțiuni, copiii noștri, în frumoasele lor echipamente, s-au împrăștiat prin satele din jur, înscriindu-se pe la Răcăjdia și Bogodinți, locuri în care au fost primiți cu brațele deschise și câteva gogoși la final de meci. Între timp, la Moldova Nouă, domnul Țițirigă păzea gazonul cu atâta hotărâre încât unii au început să creadă că are o relație mai intimă cu iarba stadionului decât cu bunul-simț.\n\nDar vremurile s-au schimbat, și ce să vezi, Adrian Torma, actualul primar, a zis „Stop!” și „De ajuns cu dictaturile stadionului!” Astfel, cu o simplă decizie, copiii au fost reîntorși acolo unde le era locul: pe gazonul Moise Străinescu. Iar legenda spune că, într-un colț de stadion, Țițirigă încă se uită suspicios, de parcă s-ar aștepta ca iarba să-și ia rămas-bun de la el pentru totdeauna.\n\nAșadar, cu Torma în rol de cavaler și copiii drept micii eroi, stadionul Moise Străinescu răsună din nou de veselie și de minge pe gazon, în ciuda domnului Țițirigă, care rămâne, desigur, cu „victoria” lui amară de a fi protejat iarba… pentru nimeni.\n\nACEST MATERIAL ESTE UN PAMFLET SI TREBUIE TRATAT CA ATARE!",
        "label": "Banat"
    },
    {
        "title": "Institutul Oncologic din Timișoara primește asistență tehnică de un milion de euro",
        "text": "Este nevoie de asistență tehnică pentru lucrările de construire a Institutului Oncologic Regional Timișoara. Licitația a fost lansată la 4,4 milioane de lei, fără TVA.\n\nProcedura vine în timp ce, în 28 octombrie, a început evaluarea ofertelor depunse pentru proiectarea și execuția unității sanitare. Trei firme își doresc să ridice institutul de la marginea Timișoarei.\n\n„Autoritatea contractantă, C.N.I. SA, își propune angajarea unui personal calificat, cu experiență corespunzătoare pentru asigurarea serviciilor de asistență tehnică – dirigenție de șantier, pentru verificarea execuției lucrărilor pentru obiectivul de investiții”, se arată în caietul de sarcini.\n\nContractul pentru dirigenția de șantier se va întinde pe 94 de luni, în 2 etape: 34 de luni pe timpul de executare a lucrărilor și 60 de luni pe perioada garanției.\n\nViitorul institute se va ridica pe amplasamentul din Calea Toronatlului unde se află clădirea începută în anul 1994 și nefinalizată, cu destinația inițială de Spital Municipal Timișoara, dezafectată. O parte din structrură va fi demolată, ce rămâne se va consolida, remodela și se va exinde.\n\n„Se identifică o fragmentare ridicată a infrastructurii ce deservește specialitatea oncologie la nivelul Timișoarei. Clădirile ce adăpostesc această specialitate nu mai răspund cerințelor actuale pentru acordarea unor servicii de calitate de îngrijiri medicale. Întreaga infrastructură dedicată oncologiei este subdimensionată față de necesități. Dotarea cu echipamente și tehnologii medicale moderne este încă departe de standardele spitalelor europene avansate”, este situația existentă în Timișoara, descrisă în caietul de sarcini.\n\nViitorul institut va avea 250 de paturi în secții, precum spitalizare continuă, chirurgie oncologică, ATI, spitalizare de zi sau chirurgie. Va exista și un ambulator de specialitate cu 26 de cabinete medicale, șase săli de operație, săli de tratament, radioterapie, laborator de medicină nucleară și un centru de transplant medular și celule stem.",
        "label": "Banat"
    },
    {
        "title": "Sterilizează-ți prietenul necuvântător, fără costuri! Moldova Nouă dă tonul",
        "text": "Primăria Moldova Nouă, în colaborare cu Asociația Hilflosen Helfen, vine în ajutorul iubitorilor de câini din oraș printr-o campanie gratuită de sterilizare a patrupedelor. Dacă ești posesor de câine și te preocupă sănătatea și bunăstarea lui, dar bugetul nu îți permite o astfel de intervenție, acum ai o oportunitate perfectă! Începând de miercuri, 16 octombrie, cetățenii care dețin câini pot beneficia de sterilizare gratuită la adăpostul public al câinilor fără stăpân din zona Vărad. Tot ce trebuie să faci este să prezinți actul de identitate, carnetul de sănătate al animalului și să te asiguri că patrupedul tău nu a fost hrănit cu 12 ore înainte de procedură. De ce sterilizarea este importantă? Primarul Ion Chisăliță explică: „Sterilizarea este o soluție civilizată pentru a controla înmulțirea necontrolată a animalelor. În combinație cu târgurile de adopție și recenzarea câinilor cu stăpân, putem contribui la un mediu mai curat și sigur pentru toți locuitorii. Campania este destinată în special celor care nu își permit costurile veterinare, oferindu-le o mână de ajutor.” Dacă te numeri printre cei care iubesc animalele și vor să contribuie la reducerea numărului de câini fără stăpân, acum ai șansa să faci un bine fără să scoți bani din buzunar. Nu doar că vei ajuta comunitatea, dar vei proteja și sănătatea patrupedului tău. Pentru detalii și programări, sună la 0738 465 987 și asigură-te că prietenul tău necuvântător primește grija pe care o merită!",
        "label": "Banat"
    },
    {
        "title": "Avertisment pentru locuitorii din județul Caraș-Severin, zonele riverane Dunării: Pregătiri pentru viitura iminentă pe fluviu",
        "text": "Secretarul de stat în Ministerul de Interne și șeful DSU, Raed Arafat, a transmis un avertisment serios marți, în cadrul unei videoconferințe cu prefecții și Comitetele Județene pentru Situații de Urgență (CJSU) din județele de-a lungul Dunării. El a subliniat că ne aflăm într-o fază crucială de **pregătire înainte de viitura care va afecta fluviul Dunărea**. Mesajul central al conferinței a fost clar: **autoritățile locale și populația trebuie să fie pe deplin pregătite pentru evacuare, dacă va fi necesar**. Raed Arafat a declarat că, spre deosebire de situațiile neprevăzute din trecut, în prezent avem capacitatea de a **anticipa sosirea viiturii** și de a lua măsuri preventive. Acesta este un moment critic, și orice întârziere din partea autorităților poate avea consecințe grave. „Intrăm în faza de pregătire, înainte de viitura care vine pe Dunăre. Comparativ cu ce s-a întâmplat în urmă cu două săptămâni, la Galați, aici știm că vine viitura și știm că este o situație la care trebuie să fim foarte atenți. Putem anticipa și ne putem pregăti pentru a lua măsuri din timp”, a afirmat Arafat. **Locuitorii din Caraș-Severin, în special cei din zonele riverane Dunării, sunt avertizați să fie pregătiți pentru o posibilă evacuare. Arafat a subliniat că „șansele unei evacuări sunt mici”, dar „pregătirea trebuie să fie maximă”. Dacă se impune evacuarea, populația trebuie să aibă pregătită o gentuță cu: „Să nu se întoarcă după acte sau alte lucruri importante. Trebuie să le aibă gata de plecare, dacă va fi impusă evacuarea”, a subliniat secretarul de stat. Recomandări pentru autorități: acționați din timp Autoritățile locale din Caraș-Severin sunt sfătuite să activeze imediat planurile de urgență și să pregătească toate resursele necesare pentru evacuare, dacă va fi cazul. Arafat a insistat ca autoritățile să „nu aștepte până în ultima secundă” și să ia măsuri proactive pentru a proteja populația. „Dacă știm că viitura vine și există un risc, mai bine evacuăm și revenim, decât să evacuăm când apele deja cresc”, a spus acesta. Un alt punct important abordat în cadrul videoconferinței a fost legat de **persoanele vulnerabile**, cum ar fi cele imobilizate la pat sau persoanele cu dizabilități. Acestea ar putea necesita evacuare **în avans**, înainte de restul populației, deoarece capacitatea lor de reacție este limitată. Pentru a proteja localitățile expuse riscului, Arafat a menționat că autoritățile pot cere ajutor pentru instalarea rapidă a digurilor temporare. În acest sens, Ministerul Apărării Naționale și Ministerul de Interne pot oferi suport pentru a gestiona situația. Mesajul final al lui Raed Arafat a fost clar: „Cuvântul cheie este **anticipare**, nu reacție”. Populația și autoritățile trebuie să fie pregătite pentru orice scenariu și să acționeze prompt dacă se impune. Este esențial ca mesajele către cetățeni să fie clare și să conțină instrucțiuni precise despre cum trebuie să procedeze în cazul unei evacuări. Locuitorii din zonele riverane Dunării din județul Caraș-Severin sunt rugați să rămână vigilenți și să colaboreze cu autoritățile locale pentru a preveni situații periculoase.",
        "label": "Banat"
    },
    {
        "title": "Proteste… Protestăm pentru ce?",
        "text": "Sigur că una din ,,facilitățile,, democrației este și dreptul la libera exprimare a cetățeanului, drept manifestat sub diferite forme. Toți suntem de acord că protestele sunt instrumente necesare ale politicii și democrației, atâta vreme cât se desfășoară pașnic. Cine participă la manifeste și de ce? Este un mare semn de întrebare! Până acum motivul acestor proteste au fost Legile justiției, de azi vor anticipate. Să fie ăsta motivul cu adevărat? Pentru că, dacă stai și gândești logic, în limitele în care poți să înțelegi acest fenomen, îți pui o singură întrebare: bucureștenii, circa 2 milioane de locuitori cu domiciliul stabil, de ce nu ies în stradă în număr mare, ei chiar nu sunt afectați de legile justiției? Sau locuitorii din marile orașe din țară Timișoara, Arad, Craiova, Iași, Cluj si altele, de ce nu participă în număr mare la proteste? Nu îmi pot explica sacrificiul financiar al unei persoane care vine în București să participe la proteste: masă, cazare, bani multi, deoarece capitala nu-i deloc ieftină! Dacă manifestațiile organizate politic de partide sau sindicate știm că sunt susținute financiar de partide și sindicate, protestele din ultima vreme cine le susține de peste un an de zile? Conștința cetățeanului?!?! Greu de crezut, pentru că în România, nu mai există solidaritate, altfel am fi văzut astăzi proteste ale administratorilor de PFA. Peste 20.000 de persoane sunt afectate de ,,declarația 600″! Iese cineva în stradă? Nu o dată, procente importante din populație au fost afectate de deciziile unui guvern aflat la putere, că a fost PSD, Liberal sau PD-list. Au ieșit în masă oamenii pentru proteste? NU! Și aș putea da nenumărate exemple pentru care ar trebui să iasă toată populația în stradă: sistemul sanitar este la pământ, mor copiii în spitale vaccinați sau nevaccinați. Iese cineva în stradă?NU.\n\n România are nevoie de solidaritate mai mult ca oricând. Avem nevoie de manifestații de amploare să zguduie România dar nu canalizate politic în interesele unor partide sau ale unor interese străine. Astăzi se încearcă crearea unui curent național anti PSD ca și cum singuri ar fi guvernat România în toți acești ani de până acum și singurii vinovați ar fi doar ei. Dragi cititori… Toți sunt o apă și-un pământ, au același grad de vinovăție! La cum arată astăzi România nu există nici o diferență între partide, îi separă doar procentele.\n\nSă auzim de bine!",
        "label": "Banat"
    },
    {
        "title": "Cămine și cantină de 5 milioane de euro la Universitatea de Științele Vieții Timișoara",
        "text": "Două dintre căminele Universității de Științele Vieții „Regele Mihai I” Timișoara, precum și cantina, vor intra în modernizare. Se vor investi aproape 5 milioane de euro.\n\nProiectul prevede reabilitarea căminelor 1 și 2. Camerele vor fi reconfigurate și vor avea baie proprie. Finanțarea este asigurată de PNRR și prevede și reducerea consumului de energie.\n\n„Recondiționarea patrimoniului imobiliar de primă importanță pentru USVT, reprezentând spații de învățământ, cazare și recreeere, printr-o politică ofensivă de atragere de fonduri din finanțarea complementară pentru reparații, renovări și modernizări prin introducerea tehnologiei moderne pentru minimizarea risipei de energie electrică, apă și căldură și pentru a îmbunătăți confortul spațiilor existente atât din punct de vedere funcțional, cât și pentru îmbunătățirea eficienței energetice și utilizarea resurselor regenerabile”, se arată în caietul de sarcini.\n\nLicitația pentru proiectare și execuție a fost deja lansată. După semnarea contractului, constructorul va avea la dispoziție 9 luni pentru a realiza proiectarea și execuția. Costul este de 23,8 milioane de lei, iar oferte se pot depune până în 15 noiembrie.",
        "label": "Banat"
    },
    {
        "title": "Doar trei proiecte votate azi de aleșii Reșiței",
        "text": "Neparticipând la vot în prima ședință ordinară de consiliu local, consilierii PSD s-au împușcat singuri în picior, crede primarul Ioan Popa.\n\nPe ordinea de zi a ședinței ordinare de astăzi, figurau alegerea viceprimarilor, rectificarea bugetului, modificarea statutului societății Transport Urban Reșița și vânzarea mai multor locuințe ANL către chiriașii acestora. Primele trei proiecte au fost retrase de primarul Ioan Popa încă dinainte de începerea ședinței pentru a evita eventuale noi procese cu Prefectura Caraș-Severin datorate faptului că ședința nu a fost anunțată cu cinci zile înainte, așa cum prevede legea. Pe același motiv, la sugestia consilierului AUR, Samuel Miclău, au fost retrase de pe ordinea de zi și proiectele referitoare la vânzarea locuințelor ANL. Asta după ce, prin vocea liderului Constantin Parfene, grupul celor șase consilieri PSD au anunțat că nu participă la vot tot din cauza nerespectării termenului legal de cinci zile.\n\nConcret, ședința de astăzi a fost anunțată abia luni, 28 octombrie, după ce aleșii locali au fost învestiți pe funcții vineri, 25 octombrie, iar astăzi era ultima zi în care se putea ține ședința ordinară pe luna octombrie. N-au reușit să schimbe poziția consilierilor PSD nici explicațiile consilierului juridic Valentin Lupșa, cum că termenul de cinci zile se acordă pentru ca aleșii locali să aibă timp să citească materialele, dar dacă reușesc să le citească mai repede, lucrurile pot merge înainte. În consecință, în ședința de azi, au fost votate doar trei proiecte, toate cu aportul celor doi consilieri AUR. Este vorba despre un protocol de colaborare între Municipul Reșița și Serviciul de Telecomunicații Speciale, amenajarea unui patinoar mobil în centrul Reșiței și aprobarea regulamentului târgului de Crăciun.\n\n„S-a întâmplat o treabă relativ stupidă, poate că-s chinurile facerii precum bebelușul căruia, uneori, trebuie să i se dea o palmă pentru a începe să plângă. Colegii de la PSD astăzi au fost tăcuți, probabil că, la ședința viitoare, vor începe să gângure puțin, poate să scape și câteva lacrimi. Și-au dat un șut în fund ori s-au împușcat în picior, asta au făcut astăzi. A fost ceva penibil, ca la păpușile Muppets. Azi au fost ca cei doi de la balcon”, a spus Ioan Popa la finalul ședinței.\n\nPrimarul a mulțumit consilierilor AUR pentru votul dat la cele trei proiecte și a considerat îndreptățită sugestia acestora de amânare a proiectelor de vânzare de locuințe ANL, evitându-se astfel posibilitatea ca și acestea să fie atacate în contencios. În cadrul ședinței, primarul le-a amintit consilierilor PSD situația de la Moldova Nouă, acolo unde, pe 25 octombrie, a fost depus jurământul, viceprimarul fiind ales după trei zile. „Sper ca Prefectura Caraș-Severin să nu atace acel proiect de hotărâre și să-l lase pe primarul Torma să-și facă treaba împreună cu colegii săi. Nu mă așteptam la circul de astăzi, mai ales că consilierii PSD sunt oameni respectabili în oraș. N-am înțeles atitudinea de azi, pe care o pun pe seama începutului de mandat. Poate că, în viitoarele ședințe, vor reveni la sentimente mai bune”, a încheiat Ioan Popa.",
        "label": "Banat"
    },
    {
        "title": "Blocaj administrativ la Sânnicolau Mare. Constituirea noului consiliu local, amânată",
        "text": "Constituirea noului Consiliu Local Sânnicolau Mare, programată pentru vineri, a fost amânată din cauza excluderii din partid a consilierilor PNL care au contestat decizia în instanță.\n\nVă reamintim, cei opt consilieri locali PNL de la Sânnicolau Mare, aleși în urma scrutinului din 9 iunie, au fost recent excluși din partid, după ce anterior și Dănuț Groza, fost secretar general al PNL Timiș în mandatul lui Alin Nica, a fost dat afară din filială. Aleșii au contestat decizia de partid, însă până la pronunțarea instanței, noul consiliu local nu se poate constitui. „Ne judecăm pentru a încerca să validăm colegii din consiliul local care și-au câștigat mandatele.”, a declarat Dănuț Groza. „Prin excluderea celor 8 consilieri nu au făcut altceva decât să arunce în aer consiliul local. Cu un consiliu local incomplet lucrurile nu pot funcționa.”, a mai spus edilul local.\n\nGroza a povestit într-un live pe Facebook că, în absența consiliului local complet, a fost nevoit să depună jurământul în fața unui judecător, o premieră pentru oraș. „Eu am depus jurământul de primar la judecătorie, nu într-un cadru festiv cum eram obișnuiți. Constituirea CL trebuia să fie vineri, a fost amânată pentru că luni se judecă validarea acelor consilieri locali PNL excluși. Ne punem speranța că vor fi validați în urma unei sentințe judecătorești și vor reveni în CL, să pornim la drum.”, a explicat fostul liberal.\n\nAflat la al cincilea mandat de primar, Dănuț Groza a fost exclus din PNL în iulie. Au urmat cei din echipa lui, între care cei 8 consilieri locali. În prima apariție publică în postura de președinte interimar la PNL Timișoara, deputatul Marilen Pirtea declara, în context: „Este cea mai mare tristețe pentru orice organizație să iei măsuri de acest tip. (…) Dar uneori în situații extreme, critice, sunt necesare măsuri adecvate. Evident că toate acestea nu înseamnă că sunt definitive și nu sunt reversibile. Vom putea discuta în timp. Nimic nu e definitiv. Putem discuta.”\n\nPână una alta, Groza a cam bătut palma cu Alfred Simonis. „Încercăm să ne facem prieteni pentru orașul nostru”, a explicat primarul de Sânnicolau.\n\n„Nu am trădat, ci am fost împinși afară de cei care conduc astăzi PNL. (…) Sunt dezamăgit de ce s-a întâmplat. Și colegii mei. O parte din colegii mei din CL cu care colaborez de peste 20 de ani au fost dintre cei care în 2012 au alergat prin zăpada până la genunchi ca Vasile Blaga și Alin Popoviciu să meargă în Parlament. (…) Le spun celor de la PNL, care conduc astăzi, să aibă în vedere că sunt foarte mulți primari nemulțumiți care deja au gânduri de a pleca din PNL. Dar asta nu mai e treaba mea.”, a mai spus acum Dănuț Groza.",
        "label": "Banat"
    },
    {
        "title": "NOUL CONSILIU JUDETEAN CARAS-SEVERIN A INTRAT LEGAL IN PAINE!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "ALERTA MEDICALA:România a depășit pragul de 10.000 de decese din cauza COVID-19!",
        "text": "România a trecut de pragul de 10.000 de decese cauzate de COVID-19, cea mai recentă raportate indicând 10.047 de morți, cu 131 de cazuri înregistrate în ultimele 24 de ore. Față de ultima raportare, au fost înregistrate 5.837 cazuri noi de persoane infectate cu SARs-CoV-2.\n\nPână astăzi, 22 noiembrie, pe teritoriul României, au fost confirmate 418.645 cazuri de persoane infectate cu noul coronavirus (COVID – 19). 295.148 de pacienți au fost declarați vindecați.\n\nÎn intervalul 21.11.2020 (10:00) – 22.11.2020 (10:00) au fost raportate 131 de decese (69 bărbați și 62 femei), ale unor pacienți infectați cu noul coronavirus, internați în spitalele Alba, Arad, Argeș, Bacău, Bihor, Bistrița-Năsăud, Botoșani, Brăila, Brașov, Caraș-Severin, Constanța, Covasna, Dâmbovița, Dolj, Galați, Harghita, Ialomița, Iași, Maramureș, Mehedinți, Mureș, Prahova, Sibiu, Sălaj, Suceava, Teleorman, Timiș, Vâlcea, Vaslui și Vrancea.\n\nDintre acestea, 2 decese au fost înregistrate la categoria de vârstă 40-49 de ani,10 decese la categoria de vârstă 50-59 de ani, 32 decese la categoria de vârstă 60-69 ani, 56 decese la categoria de vârstă 70-79 ani și 31 decese la categoria de peste 80 de ani. 125 dintre decesele înregistrate sunt ale unor pacienți care au prezentat comorbidități, 4 pacienți decedați nu au prezentat comorbidități, iar pentru 2 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 13.492. Dintre acestea, 1.174 sunt internate la ATI.",
        "label": "Banat"
    },
    {
        "title": "TVA-ul – Viitoare ,,piatră de gât,, atârnată IMM-urilor?",
        "text": "Mediatizarea noilor reglementări fiscale referitoare la plata defalcată a Tva-ului bagă în sperieți patronatul din România. Crearea unui cont separat pentru depunerile zilnice de tva și cu o întârziere de maxim 3 zile bulversează întregul mod de organizare fiscală a sistemului național privat.\n\n Cum funcționează astazi colectarea și plata tva-ului de către societățile comerciale? Timp de o lună de zile calendaristic societățile comerciale colectează tva-ul iar la sfârșitul lunii, în urma închiderii de lună și în baza calculelor sumelor colectate și plătite, se realizează decontul de tva. Suma de plată rezultată se va plăti către stat. Se mai întâmplă uneori ca, în urma deducerilor, statul să trebuiească să returneze tva, pe care și așa îl returnează cu foarte mare greutate.\n\n Ce vrea acum să facă Guvernul Tudose cu tva-ul? Crearea unui cont separat, așa cum relatam mai sus, schimbă din temelii sistemul de administrare fiscală al unei firme. Potrivit publicațiilor de specialitate bine documentate,, noul sistem privind plata defalcată a TVA va genera dificultăţi de cash-flow majore la nivelul companiilor, costuri suplimentare şi sarcini adiţionale pentru contribuabili legate de adaptarea sistemelor IT şi a programelor de contabilitate, gestionarea plăţilor, precum şi cu modificarea procedurilor interne de lucru. De asemenea, companiile vor suporta costuri adiţionale cu comisioanele bancare generate de creşterea semnificativă a tranzacţiilor bancare şi cu eventualele sancţiuni impuse în cazul unor erori sau întârzieri de implementare.\n\n Dacă până în prezent până la decontul de tva societățile comerciale utilizau banii colectați din tva, din 1 septembrie, dacă se va legifera această măsură, 19% din cash-ul unei societăți comerciale va fi blocat fără sa te poți atinge de sumele depuse decât cu aprobarea ANAF-ului. Ce se întâmplă cu decontul de tva, când vor fi rambursate sumele?… Tăcere totală…Rămâne de văzut dacă Comisia Europeană de specialitate va fi de acord cu această măsură, mai ales că tipul acesta de măsură nu îl are implementat nici o țară din spațiul European.\n\n Înclin să dau crezare retoricii politice a opoziției din România care trâmbițează toată ziua că România va intra în criză economică asemenea Greciei, aspect care ar arunca România într-un haos total.",
        "label": "Banat"
    },
    {
        "title": "România în epoca DNA",
        "text": "Erupție anticorupție, cam așa pot fi descrise ultimele luni în România. Aproape nu este zi în care să nu deschidem televizorul și să nu citim pe benzi galbene ori roșii ”DNA a arestat…”, ”DNA a trimis în judecată…”, ”Procurorii DNA au descins…”! Te și întrebi de unde atâta corupție în România și când vor reveni zilele acelea în care de la televizor vom afla starea vremii sau că au crescut salariile?\n\nRomânia tinde tot mai mult spre a deveni un stat polițienesc iar flagelul corupției pare tot mai adânc și mai puternic înfipt în însăși ființa neamului Românesc, în chiar sufletul poporului român.\n\nSunt convins că atunci când vedeți diverși politicieni, judecători ori afaceriști săltați de mascați majoritatea dintre dumneavoastră aveți un sentiment de bucurie, o revărsare de năduf… ”l-au luat și pe acesta…”. Ce mi-aș dori eu foarte mult este ca poporul român să treacă peste această exultație – firească de altfel – și să-și însușească până la capăt lupta anticorupție. Să facă din lupta cu corupții un țel. Și atunci când profesorul copilului său, primarul ori șeful îi cere șpagă pentru diverse servicii, atunci când doctorul stă și se uită lung în așteptarea plicului sau judecătorul îi lasă de înțeles că o sentință îi va fi favorabilă dacă ”dă și el ceva” să îi vină brusc în minte aceste imagini cu descinderi, dube și mascați și, în loc să fugă pe la rude și prieteni să facă rost de bani, să se grăbească să facă un denunț la șeful aceluia, la parchet, DGA ori DNA. Ei da, ”dulce Românie, asta ți-o doresc!”",
        "label": "Banat"
    },
    {
        "title": "Timișul, pe harta Eurovelo – traseul Cortinei de Fier",
        "text": "Județul Timiș intră pe harta Eurovelo! 24 de localități vor fi traversate de cei 170 de kilometri de piste de biciclete din ruta Eurovelo 13 – traseul Cortinei de Fier.\n\nAdministrația județeană derulează un proiect care va adăuga conținut tematic acestui traseu cultural, care va intra în Timiș la Lunga și va ieși pe la Stamora Moravița, trecând și prin Timișoara.\n\n„Consiliul Județean Timiș a găzduit primul workshop din cadrul proiectului Inclusive Border Cycling (IBC). Au luat parte la dezbateri reprezentanți ai comunităților locale, ai organizațiilor non-guvernamentale și instituțiilor publice, ghizi autorizați. În cadrul întâlnirii, au fost identificate teme, locuri și persoane care pot reprezenta elemente de interes pentru turiștii care vor parcurge Timișul pe două roți. Istorisirile despre deportări, micul trafic, legătura cu vecinii sârbi și maghiari, și chiar rezistența prin umor, au fost identificate ca fiind relevante pentru a da personalitate traseului”, a transmis CJT.\n\nPoveștile din spatele Cortinei de Fier sunt adevărate lecții de istorie pentru generațiile mai tinere, dar și pentru bicicliștii care descoperă atmosfera și caracterul unic al regiunii noastre prin cicloturism. Ele vor contribui și la crearea unor oportunități de dezvoltare pentru comunitățile traversate. Proiectul Inclusive Border Cycling beneficiază de o finanțare de 100.000 de euro, prin Programul pentru Regiunea Dunării 2021-2027.",
        "label": "Banat"
    },
    {
        "title": "La Timișoara a început campania de plantări de toamnă",
        "text": "Primăria Timișoara a dat startul campaniei de plantări de toamnă, care se desfășoară în tot orașul.\n\nPotrivit instituției, plantările din acest sezon se desfășoară în întregul oraș, atât în centru, cât și în cartiere.\n\n„Azi a început înverzirea parcării de pe strada Aurel Pop și au fost pregătite spațiile pentru plantarea noilor arbori pe strada Nera și pe strada Semicerc”, a informat Primăria Timișoara. Copacii tineri au o circumferință de 14 – 16 centimetri la trunchi, ceea ce le va asigură o dezvoltare rapidă.\n\n„Vrem ca Timișoara să devină un model de sustenabilitate, arborii plantați vor contribui și la reducerea poluării și a nivelului de zgomot, vor aduce umbră în zilele toride de vară și reduce efectul de seră”, a detaliat instituția.",
        "label": "Banat"
    },
    {
        "title": "ALERTA! CARANSEBESUL RAMANE FARA APA!",
        "text": "ANUNŢ OPRIRE APĂ în CARANSEBEȘ-în data de 10.10.2024-str . Splai Sebeș parțial, str. Luncii, str. Dumbravei, str. Pajiștei,str. Florilor și str. Zăvoiului-solicitare SC ERBAȘU Construct SA\n\nLa solicitarea SC ERBASU EDIL CONSTRUCT SA în vederea cuplării rețelei existente în rețeaua nou executată pe str.Splai Sebeș intersecție cu str. Luncii, suntem nevoiți să sistăm furnizarea apei potabile în data de :\n\nVor fi afectaţi consumatorii de pe: str. Splai Sebeș parțial, str. Luncii, str. Dumbravei,str. Pajiștei, str.Florilor și str.Zăvoiului\n\nSC AQUACARAS SA face apel la Constructorul SC ERBASU EDIL CONSTRUCT SA să se încadreze în intervalul orar solicitat, pentru ca disconfortul cetățenilor să fie diminuat.\n\nNe cerem scuze consumatorilor afectați, de această oprire pentru disconfortul creat. La reluarea serviciului de alimentare cu apă potabilă, este posibil să apară apă tulbure la robinetele consumatorilor din zonele menţionate. Dacă situaţia persistă vă rugăm să contactați Dispeceratul Central al S.C. AQUACARAȘ S.A la tel. 0255/215643 sau 0766341274 și Punctul de Lucru Caransebeș la tel. 0255/ 516321 sau 0722333735.",
        "label": "Banat"
    },
    {
        "title": "Alexandru Iovescu (PSD) și Alin Popoviciu (PNL), noii vicepreședinți ai CJ Timiș",
        "text": "Noii consilierii județeni de Timiș s-au reunit, vineri, într-o ședință extraordinară, prima din mandat, ca să își aleagă vicepreședinții pentru mandatul 2024-2028.\n\nLa patru zile de la constituirea noului consiliu județean, administrația Timișului are o formulă de conducere completă, formată din președintele Alfred Simonis (PSD) și vicepreședinții Alexandru Iovescu (PSD) și Alin Popoviciu (PNL).\n\nAlexandru Iovescu (PSD) a obținut 31 de voturi, iar Alin Popoviciu (PNL) – 28 „pentru” și 3 voturi „împotrivă”. Au fost prezenți 31 din cei 36 de consilieri județeni. AUR nu a participat la vot. „Nu ne vom alia nici cu PSD, nici cu PNL, nici cu USR (…). Pentru votul alegerii am luat decizia să ne retragem din sala de ședințe.”, a spus liderul de grup AUR Mihai Negoescu.\n\n„Vă felicit și vă transmit de acum că nu va fi ușor!”, le-a transmis Alfred Simonis celor doi vicepreședinți.\n\nVotul pentru cei doi vicepreședinți a venit ca o formalitate. Cei doi – Alex Iovescu (PSD) și Alin Popoviciu (PNL) – au fost stabiliți încă din vară de conducerile locale ale celor două partide care au candidat împreună în alegerile locale. Vă reamintim, PSD și PNL au parafat un protocol de colaborare pentru CJT. Documentul ar fi valabil pentru următorii patru ani, cu singura prevedere explicită – împărțirea funcțiilor politice.\n\nAlexandru Iovescu este membru PSD din 2007. Licențiat în Relații Internaționale și Studii Europene la UVT, Iovescu a fost între 2014-2015 consilier parlamentar la cabinetul deputatului Victor Negrescu. Tot din 2014 este și președintele Consiliului Director al Asociației Grupul de Acțiune Locală Timișul de Centru. Alexandru Iovescu este la al treilea mandat de consilier județean din partea PSD.\n\nAlin Popoviciu a fost deputat din partea PDL Timiș, în mandatele 2008-2012 și 2012-2016. A ajuns la PNL după fuziunea PDL cu PNL. Secretar general al PNL Timiș în mandatul lui Nicolae Robu, Popoviciu a fost exclus din partid, în 2020, după ce Alin Nica a preluat filiala județeană de partid. Alin Popoviciu a fost reprimit în partid în luna aprilie.\n\nTot în ședința de vineri au depus jurământul și consilierele Aura Danielescu și Mihaela Șora, ambele de la PSD, absente la ședința de luni. Au fost constituite grupurile de aleși și s-a aprobat componența comisiilor de specialitate.\n\nNoul CJ Timiș are următoarea configurație politică: 11 consilieri sunt de la PSD, 9 de la PNL, 5 de la USR, 6 de la FD-PMP și 5 de la AUR. Lideri de grup sunt: Luminița Țundrea (grupul PSD), Nicolae Bitea (grupul PNL), Vlad Șendroiu (grupul USR), Mihai Negoescu (grupul consilierilor AUR) și Cornelia Micicoi (grupul FD-PMP).",
        "label": "Banat"
    },
    {
        "title": "Mira Radovancovici rămâne sub control judiciar! E urmărită penal pentru complicitate la trafic de minori!",
        "text": "Primărița comunei Pojejena din Caraș-Severin e învinuită de DIICOT pentru complicitate la trafic de minori și fals intelectual într-un dosar în care soțul său, Omer Radovancovici, e urmărit penal pentru o pleiadă de infracțiuni la viața sexuală!\n\nTribunalul Caraș-Severin a respins plângerea formulată de inculpata Mira Radovancovici împotriva ordonanţei de instituire a controlului judiciar dispusă de Direcţia de Investigare a Infracţiunilor de Criminalitate Organizată şi Terorism – Biroul Teritorial Caraş-Severin. Primărița de la Pojejena fusese reținută pentru 24 de ore, apoi plasată sub control judiciar, în timp ce soțul său primise mandat de arestare preventivă. Curtea de Apel Timișoara a considerat ulterior că e suficientă măsura preventivă a controlului judiciar pentru cel supranumit Prințul Clisurii.\n\nAcuzațiile aduse Mirei Radovancovici au legătură cu minora de 14 ani racolată de soțul ei dintr-un parc din Belobreșca și dusă în cabana de vânătoare a acestuia, unde a fost exploatată sexual. Concret, primărița ar fi ajutat, cu bună știință, la exploatarea sexuală a minorei prin faptul că, deși cunoștea de la DGASPC Caraș-Severin situația fetei, nu a luat în calitate de primar măsurile ce se impuneau în vederea reintegrării minorei în familie. În plus, a atestat în fals date necorespunzătoare cuprinse în anchetele sociale derulate în Primăria Pojejena.\n\nMira Radovancovici, urmărită penal pentru complicitate la trafic de minori și fals intelectual!",
        "label": "Banat"
    },
    {
        "title": "Primăria Timișoara vrea să modernizeze Calea Urseni",
        "text": "Primăria Timișoara va prelua o parte din Calea Urseni de la comuna Giroc cu scopul de a o reabilita.\n\nConcret, instituția are în plan să moderniza strada de la un capăt la altul, de la intersecția cu strada Venus până la limita administrativ-teritorială.\n\n„Proiectul Primăriei Timișoara prevede reabilitarea benzilor de circulație, amenajarea de trotuare și de piste de biciclete și introducerea unui sistem de colectare și evacuare a apelor pluviale. În prezent, există tronsoane unde limita între municipiul Timișoara și comuna Giroc este chiar în mijlocul străzii, iar pentru a moderniza integral Calea Urseni este necesară trecerea unor imobile din domeniul public al comunei Giroc în domeniul public al Timișoarei”, a informat Primăria Timișoara.\n\nUn proiect de hotărâre în acest sens va fi supus aprobării în următoarea ședință a Consiliului Local Timișoara. Odată ce întreaga stradă va fi intabulată, investiția primăriei va intra în etapa studiului DALI. În prezent, Calea Urseni preia din traficul de pe străzile Venus și Mareșal Constantin Prezan, de pe străzile adiacente și de pe drumul județean DJ 595D. Drumul este asfaltat, dar nu este mărginit de trotuare, astfel că nu prezintă siguranță pentru pietoni.",
        "label": "Banat"
    },
    {
        "title": "A treia oară poate-i cu noroc! Primăria Reșița scoate din nou la licitație blocurile din Stavila",
        "text": "Două licitații și niciun ofertant pentru blocurile pe care Primăria Reșița vrea să le construiască în zona intersecției străzilor Văliugului cu Primăverii.\n\nMunicipalitatea a scos din nou la licitație contractul de lucrări pentru proiectul „Extinderea stocului locativ public pentru construcții de locuințe sociale în Zona Urbană Funcțională nr. 4 – cartier Stavila şi Marginea pentru populația din zonele urbane marginalizate – Etapa II”, după ce la primele două strigări nu s-a prezentat niciun ofertat.\n\n„Este a treia licitație pe care încercăm să o ținem. S-au făcut ceva completări și la documentație, iar colegii mei au scos din nou pe SEAP lucrarea, așa că așteptăm ofertanți. Am mai crescut și suma contractului cu un milion de lei, și așteptăm ofertanți”, a declarat Laurențiu Stanciu, directorul Direcției de Achiziții din cadrul Primăriei Reșița.\n\nContractul scos la licitație are în vedere construirea a două noi blocuri de locuințe în zona intersecției străzilor Văliugului cu Primăverii, în proximitate celorlalte două unități locative aflate în execuție în prezent.\n\nNoile blocurile vor fi dispuse pe patru niveluri (P+3E), cu 22 de apartamente fiecare. Terenul pe care se vor construi este sistematizat, pentru a face față preluării apelor pluviale aferente clădirilor şi celor provenite de pe teren. Imobilele vor fi racordate la toate utilitățile existente în zonă, precum apă și canalizare, alimentare cu energie electrică. Valoarea estimată a investiției este de 16.351.980 de lei, iar termenul până la care se pot depune ofertele din partea constructorilor este 3 decembrie. Pentru acest proiect, Primăria Reșița a obținut finanțare europeană, prin PNRR.",
        "label": "Banat"
    },
    {
        "title": "COMANDA POLITICA? ROMEO DUNCA E PE AGENDA CODRUTEI KOVESI!",
        "text": "Drumul spre adevăr: Consiliul Județean Caraș-Severin în vizorul Parchetului European! Fonduri europene controversate riscă să îngroape Cariera Lui Romeo Dunca?",
        "label": "Banat"
    },
    {
        "title": "Condamnări pentru sutele de șpăgi de la morgă, după înțelegeri cu procurorul!",
        "text": "Un asistent de la Spitalul Județean de Urgență Reșița, care a luat mită de 136 de ori, și un angajat al unei firme de pompe funebre, au semnat acorduri de recunoaștere a vinovăției!\n\nTribunalul Caraș-Severin a admis acordurile de recunoaştere a vinovăţiei încheiate de Parchetul de pe lângă Tribunalul Caraş-Severin cu inculpații Iordan-Cristian Hopartu, pentru săvârşirea infracţiunii de luare de mită în formă continuată, și cu inculpata Mariana Sidor, pentru săvârşirea infracţiunii de complicitate la luare de mită în formă continuată.\n\nAmbii au acceptat pedeapsa de 2 ani şi 6 luni închisoare, pentru care s-a dispus suspendarea executării sub supraveghere, pe un termen de supraveghere de 3 ani. Pe parcursul termenului de supraveghere, inculpații sunt obligați să presteze un număr de 60 de zile de muncă în folosul comunității, la Primăria Reșița sau Agenţia Judeţeană pentru Ocuparea Forţei de Muncă Caraş-Severin. În plus, s-a dispus confiscarea de la inculpatul Hopartu a sumei de 40.800 de lei.\n\nAsistent medical în cadrul Secției de Anatomie Patologică a Spitalului Județean de Urgență Reșița, Hopartu fusese reținut pentru că a luat mită de 136 de ori pentru ca persoanele decedate să fie preluate cu prioritate de o anumită firmă de pompe funebre. „S-a reținut faptul că, în cursul anului 2018, inculpatul în calitatea sa de asistent medical al Secției de Anatomie Patologică, a primit de la reprezentanții societății comerciale, prin intermediul inculpatei, periodic, sume de bani cuprinse între 300 lei și 2700 lei, în legătură cu atribuțiile de serviciu, respectiv activități de restaurare a cadavrelor la care era obligat conform legii. Suma totală primită de inculpat în scopul arătat mai sus este de 40.800 lei”, au explicat organele de cercetare penală.",
        "label": "Banat"
    },
    {
        "title": "Tată și fiu, arestați după ce au intrat mascați într-un bar din Caransebeș și au bătut un bărbat!",
        "text": "Constantin și Alex Alexandrescu, ambii din satul Iaz, comuna Obreja, au fost încătușați pentru 30 de zile fiind cercetați sub aspectul săvârșirii infracțiunilor de lovire sau alte violențe şi tulburarea ordinii și liniștii publice!\n\nBărbatul de 40 de ani și fiul lui de 17 ani au fost arestați preventiv după ce duminică, fețele acoperite cu măști negre, au intrat într-un local din Caransebeș și i-au aplicat o corecție fizică unui alt bărbat. Polițiștii au stabilit că victima ar fi fost lovită cu obiecte contondente în zona corpului și în zona capului de către doi agresori care încercaseră să rămână neidentificați. Victima a fost transportată la spital pentru acordarea de îngrijiri medicale.\n\n„În urma investigațiilor, duminică seara polițiștii au identificat două persoane din Iaz, comuna Obreja, tată și fiu, în vârstă de 40, respectiv 17 ani. Sub supravegherea procurorului, s-a dispus continuarea urmăririi penale a celor doi sub aspectul săvârșirii infracțiunilor de lovire sau alte violențe și tulburarea liniștii și ordinii publice, inițial în stare de reținere, pentru 24 de ore. Luni, cei doi au fost prezentați judecătorului de drepturi și libertăți din cadrul Judecătoriei Caransebeș, față de aceștia fiind dispusă măsura arestării preventive, pentru 30 de zile.”, informează Poliția din Caraș-Severin.",
        "label": "Banat"
    },
    {
        "title": "1 iunie se da startul pentru vaccinarea copiilor!",
        "text": "Un maraton de vaccinare pentru copii va fi organizat în România în zilele de 31 mai și 1 iunie, pentru a marca Ziua copilului. În acest moment, în țara noastră, la fel ca în Uniunea Europeană, singurul vaccin împotriva COVID-19 autorizat pentru copii este cel produs de Pfizer, dar numai pentru adolescenții cu vârsta de peste 16 ani. De la o zi la alta însă, Agenția Europeană a Medicamentului este așteptată să autorizeze vaccinul Pfizer și pentru categoria de vârstă 12-15 ani. Vaccinul Pfizer a fost deja autorizat în Statele Unite pentru copiii de 12-15 ani.\n\n Pe datele din acest moment, doar tinerii care au împlinit 16 ani se vor putea vaccina în cadrul Maratonului de vaccinare din 31 mai – 1 iunie și numai cu vaccinul Pfizer, singurul autorizat pentru această grupă de vârstă. Chiar și în cazul în care Agenția Europeană a Medicamentului va autoriza, până la data de 1 iunie, vaccinul Pfizer-BioNTech și pentru grupa de vârstă 12-15 ani, autorizarea acestuia în fiecare stat în parte durează, deoarece există o serie de proceduri, a explicat Valeriu Gheorghiță.\n\n \n\n „E puțin probabil ca pe 1 iunie să fie toate etapele parcurse (pentru autorizarea în România)”, a declarat marți Valeriu Gheorghiță, într-o conferință de presă.\n\n Coordonatorul campaniei de vaccinare spune însă că, imediat după ce aceste etape de autorizare vor fi parcurse, în câteva zile, în luna iunie, ar urma să înceapă și vaccinarea copiilor.\n\n Maratonul de vaccinare din perioada 31 mai – 1 iunie va fi organizat la nivel național, iar tinerii sub 18 ani se vor putea prezenta la vaccinare însoțiți de un aparținător – tutorele legal, părinte sau bunic.\n\n Valeriu Gheorghiță a subliniat însă că tinerii între 16 și 18 ani nu trebuie să aștepte maratonul de vaccinare, ci se pot vaccina în orice centru de vaccinare din țară, fără programare.",
        "label": "Banat"
    },
    {
        "title": "Inregistrări ilegale și acuzații de corupție nedovedite în dosarul primarului Filimon!",
        "text": "Tribunalul Caraș-Severin a desființat rechizitoriul DNA prin care primarul comunei Măureni și omul de afaceri Ianco Zifceak fuseseră trimiși în judecată într-un dosar de trafic și cumpărare de influență!\n\nInstanța a reţinut ca fiind întemeiate criticile aduse de avocații celor doi rechizitoriului DNA și a stabilit, în cameră preliminară, neregularitatea actului de sesizare. Mai exact, că acesta nu este suficient de clar pentru a stabili obiectul şi limitele judecăţii. Totodată, Tribunalul Caraș-Severin a constatat nulitatea absolută a înregistrărilor efectuate prin intermediul colaboratorului sub acoperire prin folosirea de dispozitive tehnice pentru a obţine fotografii sau înregistrări audio şi video, obținute în lipsa unui mandat de supraveghere tehnică, așa cum obligă Codul de procedură penală.\n\nPrin actul de sesizare a instanţei, DNA arată că omul de afaceri i-a promis 5% din valoarea contractului din anul 2019 privind refacerea și modernizarea drumului comunal calamitat DC 83A Șoșdea – limita județului Timiș primarului comunei Măureni, Brian Filimon. Pe motiv că acesta desemna comisia de recepţie a lucrărilor şi decidea aprobarea plăţilor. DNA mai spune că edilul ar fi primit o parte din suma promisă chiar înainte de data atribuirii contractului de execuţie, deși acesta fusese câștigat de o altă firmă decât cea a lui Zifceak. S-a ajuns la formularea acuzațiilor de trafic și cumpărare de influență după denunțul formulat în ianuarie 2020 de un alt om de afaceri, Valentin Armașu.\n\nNumai că, în fața instanței, apărătorii lui Filimon și Zifceak au prezentat o serie întreagă de motive pentru care cei doi n-ar fi trebuit să ajungă în sala de judecată. Iar judecătorul de cameră preliminară le-a dat dreptate, stabilind că DNA s-a grăbit atunci când i-a inculpat.\n\nÎn primul rând, Tribunalului i s-a cerut să constate că rechizitoriul DNA este neclar sub aspectul acuzațiilor concret aduse lui Filimon și lui Zifceak, că acesta cuprinde o descriere bazată pe depoziția unui martor-denuntător a cărui probitate și calitate morală sunt serios îndoielnice. Și, într-adevăr, nu se precizează niciunde nici momentul, nici locul, absolut nimic despre vreo sumă de bani pe care primarul Filimon ar fi primit-o de la omul de afaceri.\n\nPe lângă neregularitatea rechizitoriului, instanței i s-a solicitat să constate și nulitatea mijloacelor de probă constând în înregistrările realizate de către denunțător în calitate de colaborator al DNA. La dosar nu există nicio încheiere a instanței de judecată privind autorizarea acestuia pentru a efectua înregistrări ambientale, niciun mandat de supraveghere tehnică special, care să autorizeze efectiv colaboratorul pentru înregistrarea de discuții ambientale cu dispozitiv special, așa cum cere legea ca și condiție de legalitate și validitate a probelor obținute.\n\nLegea spune clar că un colaborator al procurorilor poate să efectueze acte de supraveghere tehnică doar dacă este autorizat expres de către judecătorul de drepturi și libertăți, care emite un mandat în acest sens. Ceea ce nu s-a întâmplat în cazul de față. Colaboratorul a realizat înregistrări audio fără a avea autorizare expresă de la judecătorul de drepturi și libertăți, în lipsa mandatului acestuia, supravegherea fiind realizată ilegal.\n\nInstanței i s-a mai pus în vedere că denunțul a fost formulat după o perioadă lungă de timp de la efectuarea înregistrărilor, aproape 1 an, și că acestea au fost prezentate pe un alt suport decât original, fără a fi măcar expertizat, astfel că înregistrarea ar fi putut fi falsificată. Aspect întărit și de expertul criminalist oficial, care a stabilit că „este posibilă intervenția asupra unei astfel de înregistrări fără a lăsa urmă”.\n\nAltceva a cântărit însă și mai mult în instanță atunci când rechizitoriul DNA a fost pur și simplu desființat. Pentru ca faptele reținute în sarcina lui Filimon și Zifceak să întrunească elementele constitutive ale infracțiunilor de care sunt acuzați, trebuie să existe 3 persoane: persoana care promite, oferă, remite bani sau alte foloase, persoana care pretinde, primește sau acceptă bani sau alte foloase și promite că determină un funcționar public să îndeplinească, să nu îndeplinească, să urgenteze ori să întârzie îndeplinirea unui act ce intră în îndatoririle sale de serviciu și funcționarul public asupra căruia există sau asupra căruia se lasă să se creadă că există influența. A treia persoană lipsește cu desăvârșire din rechizitoriul DNA. Nu se mai menționează niciunde persoana sau persoanele pentru care se presupune că a apelat Zifceak la influența lui Filimon, persoana asupra căreia primarul Măureniului avea influența pe care omul de afaceri ar fi cumpărat-o.\n\nInstanța a analizat aspectele invocate de avocați și le-a dat dreptate în aproape toate obiecțiunile formulate. Astfel, Tribunalul Caraș-Severin a constatat că nici măcar DNA nu a autorizat colaboratorul în vederea efectuării de înregistrări audio video, deși subliniază că judecătorul este figura cheie a acestei tehnici de investigaţie. „Autorizarea colaboratorului sub acoperire, prin ordonanţa procurorului, nu poate fi echivalată cu încuviinţarea dată de judecătorul de drepturi şi libertăţi, competenţele fiind clar delimitate de lege. Ordonanţa de autorizare nu poate substitui mandatul de supraveghere emis de judecătorul de drepturi şi libertăţi.”, motivează instanța.\n\nDupă autorizarea folosirii unui investigator, procurorul, dacă apreciază că este necesar ca acesta să poată folosi dispozitive tehnice pentru a obține fotografii sau înregistrări audio și video, sesizează judecătorul de drepturi și libertăți în vederea emiterii mandatului de supraveghere tehnică. Tribunalul a reţinut în consecință că înregistrările ambientale efectuate de către colaboratorul DNA în lipsa autorizării de către judecătorul de drepturi şi libertăţi sunt nule absolut.\n\nTot în cameră preliminară s-a mai stabilit că acuzațiile aduse lui Filimon și Zifceak sunt descrise într-un mod generic, dar și că procurorul de caz se contrazice singur cu privire la perioada în care s-ar fi comis infracţiunea. Promisiunea de determinare a unui funcționar public nu există nici măcar tacit, pe când, din contră, aceasta trebuie să fie fermă, expresă, neechivocă. „Există numeroase lacune în ceea ce privește descrierea faptei presupus săvârșite, pe care procurorul a ales pur și simplu să le ignore și să sesizeze instanța chiar în lipsa unor coordonate importante.”, a mai stabilit instanța.\n\nTribunalul Caraș-Severin a eliminat astfel din dosar înregistrările obținute ilegal și a obligat procurorul de caz să refacă rechizitoriul, indicând de această dată cine e a treia persoană. Asta dacă ea există! Concret, de la cine ar fi cumpărat Zifceak influență prin intermediul lui Filimon. Altfel, cam pică tot!",
        "label": "Banat"
    },
    {
        "title": "Din Timișoara la Cluj și București, cu trenuri electrice, din 2025",
        "text": "Primele două trenuri electrice Alstom vor pleca din Gara Timișoara Nord în prima parte a anului viitor, anunță ARF. Urmează al treilea, pe parcursul aceluiași an.\n\n„Prima ruta de circulație va fi Bucuresti Nord – Ploiesti Vest – stațiunile de pe Valea Prahovei – Brașov. Ulterior, în prima parte a anului 2025, pe masuă ce restul de 11 trenuri vor intraîn parcul ARF și predate spre operare CFR Călători în acest contract de servicii publice, trenurile vor circula pe toate rutele din contract”, transmite ARF.\n\nCelelalte 25 de trenuri electrice RE-IR1 Alstom Coradia vor intra în circulatie pe parcurul anului 2025. Unul va merge pe ruta ⁠⁠Cluj Napoca – Alba Iulia – Deva – Arad – Timișoara.\n\nTrenurile fac parte din contractul de achiziție a 37 de trenuri electrice de la Alstom, care cuprinde și mentenanța pe 15 ani. Valoarea contractului, încheiat în 2022, este de 2,4 miliarde de lei.",
        "label": "Banat"
    },
    {
        "title": "Primarul Brian Filimon nu poate fi judecat pentru fapte neprobate și nici pe baza înregistrărilor făcute nelegal!",
        "text": "Tribunalul Caraș-Severin a refuzat să-i judece pe primarul comunei Măureni și pe omul de afaceri Ianco Zifceak, constatând neregularitatea rechizitoriului DNA!\n\nInstanța a restituit DNA-ului cauza privindu-i pe cei doi, trimiși în judecată pentru trafic și cumpărare de influență, obligând procurorul de caz „să indice în rechizitoriu reperele rezonabile ale cadrului în care au fost comise faptele pentru care au fost trimişi în judecată inculpaţii, într-o modalitate suficientă pentru a le individualiza şi a le încadra în tipicitatea infracţiunilor cu care a fost sesizată instanţa”. Totodată, să indice cu suficientă acurateţe pentru a înţelege și inculpaţii ce acte materiale le sunt imputate şi încadrarea juridică a acestor fapte în normele penale.\n\nTribunalul Caraș-Severin a dispune refacerea rechizitoriului, dar de data aceasta fără o mulțime dintre probele pe care se bazau acuzațiile formulate. Mare parte din ele fiind obținute nelegal! Instanța a constatat, în cameră preliminară, „nulitatea absolută a înregistrărilor efectuate prin intermediul colaboratorului sub acoperire prin folosirea de dispozitive tehnice pentru a obţine fotografii sau înregistrări audio şi video, obținute în lipsa unui mandat de supraveghere tehnică obținut în conformitate cu prevederile Codului de procedură penală”, precum și a altor asemenea. Ca atare, a dispus eliminarea fizică din dosarul de urmărire penală a mijloacelor de probă excluse.\n\nBrian Filimon și Ianco Zifceak și-au susținut în permanență nevinovăția și au arătat că sunt victimele unei răzbunări venite din lumea afacerilor.",
        "label": "Banat"
    },
    {
        "title": "CA SA SCAPE DE POLITISTI, A PLONJAT CU MASINA IN RAUL CERNA!",
        "text": "Cursa nebună care s-a terminat în râul Cerna: Tânăr de 22 de ani reținut după un periplu ilegal la volan O noapte aparent liniștită în Băile Herculane a fost zguduită de o urmărire ca-n filme, când un tânăr de 22 de ani, care a încălcat cam toate regulile posibile, a reușit să capteze atenția poliției. Ceea ce a început ca o simplă patrulare s-a transformat rapid într-o cursă cu final dramatic, când individul a ales să nu respecte semnalul de oprire, preferând să apese accelerația – decizie care s-a dovedit a fi una extrem de proastă. Pe strada Trandafirilor, chiar în apropierea Parcului Domogled, patrula formată dintr-un polițist și un jandarm a observat un autoturism suspect. Fără să stea pe gânduri, oamenii legii au făcut semn să oprească mașina. Dar, tânărul din Mehedinți a considerat că noaptea e prea frumoasă pentru a pierde timpul cu poliția. Astfel, a apăsat pedala de accelerație și a încercat să scape ca un adevărat „cascador”. Patrula a pornit imediat în urmărire, iar între timp, autoritățile din Mehedinți au fost alertate pentru a pregăti o interceptare. Totuși, planurile marelui „fugar” s-au năruit într-o curbă periculoasă la ieșirea din stațiune, când a pierdut controlul volanului și… a plonjat direct în râul Cerna. Autoturismul, împreună cu cei doi ocupanți – șoferul de 22 de ani și pasagerul său de 36 de ani – a fost scos din apă de pompieri, în urma apelului rapid la 112. Deși zguduiți serios de impact, cei doi au scăpat cu răni minore. Totuși, pentru șoferul „de ocazie”, șirul problemelor abia începea. Bilanțul poliției: un amator de senzații tari, dar fără permis și cu o alcoolemie la bord La fața locului, polițiștii au descoperit că tânărul care conducea nu avea permis pentru nicio categorie de vehicule și că autoturismul în care se afla nici măcar nu era înmatriculat. Dar asta nu e tot – vehiculul purta plăcuțe de înmatriculare false, iar testul de alcoolemie a scos la iveală un nivel de 0,71 mg/l alcool pur în aerul expirat. În ciuda aventurii sale nocturne, tânărul de 22 de ani a fost reținut pentru 24 de ore, urmând să fie cercetat pentru multiple infracțiuni, inclusiv conducerea sub influența alcoolului, fără permis și cu un autovehicul neînmatriculat. Cazul rămâne sub coordonarea Parchetului de pe lângă Judecătoria Caransebeș, iar tânărul cu apetit pentru senzații tari se va confrunta acum cu consecințele legale ale acțiunilor sale.",
        "label": "Banat"
    },
    {
        "title": "Booster-ul cu vaccinul de la Johnson&Johnson se administrează de astăzi !",
        "text": "Administrarea dozei de rapel pentru persoanele care au ales vaccinul Janssen produs de Johnson&Johnson, începe de luni, au anunţat reprezentanţii Comitetului Naţional de Coordonare a Activităţilor privind Vaccinarea împotriva COVID-19 (CNCAV).\n\nRecomandarea specialiştilor este ca doza rapel să fie făcută cu un vaccin care are la baza tehnologia ARN mesager – Pfizer/BioNTech sau Moderna, însă beneficiarii, la cerere, pot solicita administrarea vaccinului de la Johnson&Johnson. „3.325 de persoane vaccinate cu Johnson&Johnson sunt eligibile astăzi pentru administrarea dozei de rapel. Se pot prezenta în centre toate persoanele care au cel puţin 6 luni de la prima doză”, a anunţat reprezentanţii CNCAV, printr-o postare pe pagina de Facebook, RoVaccinare. Până astăzi, 1.621.766 de persoane au ales vaccinul dezvoltat de Johnson&Johnson.",
        "label": "Banat"
    },
    {
        "title": "COVID-19, creștere alarmantă a numărului de îmbolnăvi în județele Timiș și Caraș-Severin. Localitatea Oravița-record de persoane infectate cu COVID-19!",
        "text": "În urma testelor efectuate la nivel național, față de ultima raportare, au fost înregistrate 6.546 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv.\n\nÎn Caraș-Severin au fost raportate 70 de noi cazuri de îmbolnăviri cu COVID-19, rata infectării fiind de 1,84 la mia de locuitori.Timișul cu 406 persoane, cel mai mare număr de bolnavi raportați până în prezent, rata infectării fiind de 4 la mia de locuitori.\n\nSe înmulțesc infectările cu coronavirus în localitatea Oravița, rata infectării depășind 3 la mia de locuitori. Vineri, 30 octombrie și până în prezent pe raza localității sunt circa 40 de persoane infectate cu COVID-19. Localitatea Moldova Nouă în scădere, cu doar 7 persoane infectate cu COVID-19, Anina 2 persoane infectate cu COVID-19, Herculane 8 persoane, Bocsa 16 persoane, Oțelu Roșu 8 persoane, Caransebeș 33, Reșița peste 300 de persoane infectate cu COVID-19.",
        "label": "Banat"
    },
    {
        "title": "Primăria Lugoj a lansat un chestionar legat de parcările publice şi taxarea lor, preţul fiind între 2 şi 3 lei pe oră",
        "text": "Municipiul Lugoj se confruntă cu o criză de spații de parcare. Sunt 22.000 de mașini și doar 4.000 de locuri de parcare rezidențiale disponibile.\n\nPrimăria Municpiului Lugoj, împreună cu Poliția Locală, doresc să implementeze un sistem inteligent de parcare care să ajute la distribuirea eficientă a locurilor disponibile. Pentru realizarea acestuia, administrația locală a inițiat un chestionar pentru colectarea de date relevante, care nu durează mai mult de două minute. Sondajul cuprinde șapte întrebări. Primul punct se adresează pentru opțiunile preferate pentru fluidizarea traficului în oraș precum transformarea zonei centrale în zonă pietonală, taxarea parcărilor publice sau creșterea progresivă a impozitelor pentru mașini, pentru al doilea autovehicul dublu față de primul. Lugojenii sunt mai apoi întrebați care ar fi prețul pe care ar fi dispuși să-l plătească pentru o oră de parcare, iar sugestiile sunt de 2 lei, 2,5 lei sau 3 lei.\n\nCei care își doresc un loc de parcare chiar sub geam au posibilitatea de a completa cu adresa din cartea de identitate (stradă, număr, bloc, scară, apartament) și să aleagă în ce calitate locuiesc acolo, proprietar, chiriaș cu acte în regulă, persoană fizică sau juridică, dar și dacă sunt persoană cu dizabilități. Cei intervievați vor avea posibilitatea de a selecta criteriile pe care le consideră esențiale pentru atribuirea unui loc de parcare în apropierea locuinței, cum ar fi ocuparea locului de parcare de peste 10 ani, locuiește la mai puțin de 50 de metri de locul solicitat, este proprietar de mai bine de trei ani în acel bloc, este cu toate taxele la zi, nu are alte posibilități de parcare (garaj sau curte), are doi copii mici de dus la școală, îngrijește ambii părinți, dacă este femeie și este gravidă, are un singur vehicul în gospodărie folosește parcarea în orele mai puțin aglomerate, locuiește departe de stațiile de transport public, este dispus să partajeze locul, lucrează într-o profesie critică, precum doctor sau pompier, este implicat în viața comunității și altele. La acest punct se pot selecta mai multe opțiuni, iar dacă nu se regăsește, un răspuns poate fi adăugat. Chestionarul poate fi completat la adresa de internet https://boo12nuh2mp.typeform.com/to/wt6VHWuv.",
        "label": "Banat"
    },
    {
        "title": "MOLDOVA NOUA – Primarul Torma, în dialog cu cetățenii!",
        "text": "Primarul Torma, în dialog cu cetățenii: Promisiunea unei schimbări constructive în Moldova Nouă Astăzi, în sala de ședințe a Primăriei orașului Moldova Nouă, s-a scris o nouă filă în relația dintre administrație și cetățeni: programul de audiențe, suspendat temporar, a fost reluat. În intervalul orar 10.00-14.30, primarul Adrian Torma, însoțit de viceprimarul Constantin Schinteie și o echipă de specialiști, a ascultat păsurile și nevoile celor peste 25 de locuitori înscriși. Cetățenii, veniți cu speranță și așteptări, și-au prezentat nemulțumirile – de la infrastructura deficitară a drumurilor și problemele cu rețeaua de apă și canalizare, la situația deșeurilor și chiar lipsa electricității în unele zone. Cu empatie și determinare, primarul Torma a ascultat fiecare voce, angajându-se să găsească soluții rapide și eficiente, respectând cadrul legal și resursele disponibile. „Alături de domnul viceprimar și colegii din aparatul de specialitate, ne-am concentrat pe fiecare problemă în parte. Vom face tot posibilul pentru ca fiecare dintre cetățenii prezenți să primească un răspuns sau o soluție în cel mai scurt timp! Am fost emoționat să aud poveștile și greutățile unora dintre concetățeni, și mă onorează încrederea pe care o au în mine. Voi face toate demersurile necesare pentru a le fi alături și pentru a contribui la o schimbare reală”, a subliniat primarul. Deschiderea și angajamentul primarului Torma și ale echipei sale dau cetățenilor orașului Moldova Nouă un impuls pozitiv, consolidând speranța într-o administrație transparentă și empatică. Pentru cei care nu au reușit să ajungă astăzi, Primăria oferă un program regulat de audiențe, astfel încât fiecare voce să fie auzită: Înscrierile pentru audiențe se pot face la numărul de telefon 0255 540 997, cu cel puțin 24 de ore înainte de data stabilită.",
        "label": "Banat"
    },
    {
        "title": "Proiectul de apă și canalizare din Ciclova Română – O schimbare esențială pentru comunitate",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Măsură dură anti-Covid!Persoanele nevaccinate nu mai pot intra în bar, club sau cinematograf, nici cu test, daca rata de infectare trece de șase la mie!",
        "text": "Autoritățile au decis ca accesul în restaurante să fie permis doar persoanelor vaccinate și celor care au trecut prin boală, conform unei decizii a Comitetului Național pentru Situații de Urgență!\n\nSe propune modificarea și completarea măsurilor adoptate pentru prevenirea răspândirii și controlul infecțiilor generate de virusul SARS-CoV-2, valabile pe perioada stării de alertă, la nivelul localităților în care incidența cumulată a cazurilor, în ultimele 14 zile este mai mare de 6/1000 de locuitori, astfel (…):\n• organizarea și desfășurarea activității în cadrul cinematografelor, instituțiilor de spectacole și/sau concerte poate fi realizată, doar în intervalul orar 5,00-24,00, cu participarea spectatorilor până la 50% din capacitatea maximă a spațiului, dacă toți participanții sunt persoane vaccinate împotriva virusului SARSCoV-2 și pentru care au trecut 10 zile de la finalizarea schemei complete de vaccinare sau persoane care se află în perioada cuprinsă între a 15-a zi și a 180-a zi ulterioară confirmării infectării cu SARS-CoV-2 și este asigurată purtarea măștii de protecție;\n• organizarea activității în baruri, cluburi și discoteci poate fi realizată cu participarea persoanelor până la 50% din capacitatea maximă a spațiului, doar în intervalul orar 5,00-24,00, dacă toți participanții sunt persoane vaccinate împotriva virusului SARS-CoV-2 și pentru care au trecut 10 zile de la finalizarea schemei complete de vaccinare sau persoane care se află în perioada cuprinsă între a 15-a zi și a 180-a zi ulterioară confirmării infectării cu SARS-CoV-2\n• Aceleași restricții se aplică și la săli de fitness, piscine, locuri de joacă: pot intra doar cei care fac dovada vaccinării sau a trecerii prin boală în ultimele 6 luni, testul anti-covid nu e suficient.\n• Interdicțiile nu se vor aplica pentru copiii sub 12 ani.",
        "label": "Banat"
    },
    {
        "title": "LIBERALII DIN CARAS-SEVERIN LUPTA PE DOUA FRONTURI",
        "text": "În plină forfotă electorală, echipa PNL Caraș-Severin s-a lansat cu dedicare în cele două campanii paralele – prezidențială și parlamentară. Determinați să transmită bănățenilor mesajul de unitate și prosperitate al liderului Nicolae Ionel Ciucă, liberalii cărășeni își mobilizează resursele și expertiza pentru a contura un viitor mai bun pentru fiecare român. Profesioniștii pe primul plan: un angajament pentru dezvoltare și incluziune Campania pentru Senat o aduce în prim-plan pe Diana Loreta Păun, profesor universitar doctor, alături de Rădoi Ovidiu, ambii promovați ca adevărați profesioniști în slujba comunității. Împreună, aceștia s-au întâlnit recent cu doamnele liberale și seniorii PNL din Caraș-Severin, subliniind, prin prezența numeroasă și activă a femeilor și vârstnicilor, principiul egalității de șanse pe care partidul îl promovează. „Femeile și seniorii liberali sunt adevăratele coloane ale comunității noastre. Văd în acești oameni o dedicare neprețuită, un adevărat exemplu de implicare pentru un viitor prosper și sigur pentru toți copiii și nepoții noștri,” a declarat Diana Păun, exprimând entuziasmul și respectul față de implicarea acestora în viața politică a județului. Diana Loreta Păun, cunoscută și apreciată pe plan internațional, a făcut un popas important la Spitalul Județean de Urgență din Reșița, unde, alături de managerul Cosmin Librimir, a discutat despre modernizarea infrastructurii de sănătate și concretizarea proiectului noului spital din județ. Dialogul constructiv a fost susținut și de primarul Ioan Popa, care a subliniat că sănătatea comunității este o prioritate absolută. Ion Marcel Vela, liderul PNL Caraș-Severin, a condus delegația de aleși locali la Sibiu, unde Partidul Național Liberal a lansat noul program de guvernare, angajându-se la o continuă modernizare a României. „Obiectivul nostru este să continuăm modernizarea țării și în următorii patru ani. Fiecare proiect, fiecare inițiativă și fiecare măsură sunt gândite să răspundă nevoilor reale ale românilor, pentru un viitor mai bun pentru fiecare familie și comunitate,” a declarat Ion Marcel Vela, îndemnând toți bănățenii să susțină PNL în alegerile parlamentare. Rujan Dumitru, tânăr deputat, a fost prezent în Caransebeș alături de echipa sa, discutând deschis cu cetățenii despre viitorul regiunii. În același timp, echipa liberalilor cărășeni și-a extins campania în toate zonele județului, având întâlniri cu locuitorii și discutând despre valorile care stau la baza unei comunități unite și prospere. Cu un mesaj clar, de unitate și dezvoltare, PNL Caraș-Severin este hotărât să ofere județului și întregii țări o Românie mai bună, mai puternică și mai echitabilă.",
        "label": "Banat"
    },
    {
        "title": "O VESTE BUNA PENTRU SOMERII DIN CARAS-SEVERIN!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Elevii vor fi testați de două ori pe săptămână!Statul va cumpăra 70 de milioane de teste de salivă !",
        "text": "Elevii vor fi testați de două ori pe săptămână cu teste de salivă care vor fi autoadministrate, a declarat sâmbătă ministrul Educației, Sorin Cîmpeanu. Statul va cumpăra 70 de milioane de teste de salivă pentru testarea elevilor, decizia fiind luată sâmbătă în CNSU. Fondurile vin de la Fondul de rezervă al Guvernului.",
        "label": "Banat"
    },
    {
        "title": "Mașină, proiectată într-o casă din Timișoara",
        "text": "Accident, joi, într-o intrsecție din Timișoara! După ce două mașini s-au ciocnit, una a fost proiectată în zidul unei case.\n\nÎn urma accidentului din zona Mehala, unul dintre șoferi a fost rănit și medicii l-au transportat la spital.\n\n„Un bărbat în vârstă de 35 de ani a condus un autoturism pe strada Samuil Șagovici dinspre bulevardul Cetății înspre strada Grigore Alexandrescu, iar la intersecția cu strada Vuk Karadjici a intrat în coliziune cu un autoturism condus de un bărbat în vârstă de 59 de ani, acesta din urmă fiind proiectat într-un autovehicul parcat. Autoturismul condus de bărbatul de 35 de ani a fost proiectat într-un imobil. În urma evenimentului a rezultat rănirea conducătorului auto în vârstă de 59 de ani”, a transmis IPJ Timiș.",
        "label": "Banat"
    },
    {
        "title": "Dosar penal pentru primarul din Păltiniș! A fost prins băut la volan!",
        "text": "Ioan Popovici, edilul-șef al comunei cărășene Păltiniș, a sfidat legea urcând la volan după ce consumase alcool!\n\n„În data de 16 decembrie, la 22.55, polițiștii Biroului Drumuri Naționale și Europene au oprit pentru control, în comuna Păltiniș, un autoturism condus de un bărbat de 46 de ani, din localitate. Acesta avea o alcoolemie de 0,41 mg/l alcool pur în aerul expirat!”, a confirmat informația Inspectoratul de Poliție Județean Caraș-Severin.\n\nPrimarul Păltinișului a fost condus la spital unde i-au fost prelevate mostre biologice. Polițiștii au întocmit dosar penale și continuă cercetările. Ioan Popovici a recunoscut pentru expressdebanat.ro că a comis-o, dar spune că n-a făcut mare lucru. Băuse doar câteva beri și condusese mașina pe raza comunei în care e primar, nu se deplasase pe distanțe mari ca să reprezinte vreun pericol real pentru ceilalți participanți la trafic sau pentru pietoni.\n\n„A fost o manevră, mi-au făcut-o «prietenii» de la AUR. Veneam de la 200 de metri de casă. Băusem 3 beri în sat. Ei au crezut că o să mă prindă cu alcoolemie mare, că o să fac scandal. Asta e, ce? Toți greșim!”, s-a scuzat primarul Popovici.",
        "label": "Banat"
    },
    {
        "title": "ANAF trimite procurorii la spitalul din Caransebeș! „E un fals!”",
        "text": "Doru Cozma, șeful Administrației Județene a Finanțelor Publice Caraș-Severin, acuză falsificarea unui document cu antetul ANAF, ce-i poartă semnătură, potrivit căruia Spitalul Municipal de Urgență Caransebeș nu mai înregistrează arierate la data de 15.05.2024!\n\nReferitor la cele menționate în articolul de presă intitulat „ANAF confirmă managementul performant al lui Dumbravă în spitalul din Caransebeș!” ne rezervăm dreptul la replică astfel:\n\n„Administrația Județeană a Finanțelor Publice Caraș-Severin – Activitatea de Trezorerie și Contabilitate Publică – Serviciul Sinteza și asistența elaborării și execuției bugetelor locale nu întocmește adrese în care să comunice situația arieratelor instituțiilor publice de subordonare locală, comunicarea se face de către ordonatorul principal de credite, în speța de față, primarul unității administrativ-teritoriale Municipiul Caransebeș și doar de când se impune luarea masurilor prevăzute de art. 49 alin. (13.9) al Legii nr.273/2006 privind finanțele publice locale, cu modificările și completările ulterioare,\n\n„În cazul nerespectării prevederilor alin. (13.8), unitățile teritoriale ale Trezoreriei Statului au obligația să nu opereze plăți din conturile instituțiilor publice de subordonare locală, finanțate integral din venituri proprii, cu excepția plăților pentru achitarea drepturilor salariale și a contribuțiilor aferente acestora, respectiv pentru stingerea arieratelor, precum și a plăților efectuate pentru implementarea programelor naționale de sănătate.”\n\nTotodată facem precizarea că potrivit prevederilor legale raportarea în SNR – Forexbug a „Situației plăților restante…” se face pentru situațiile raportate la sfârșit de lună, sub nicio formă la data de 15.05.2024.\n\nReferitor la adresa transmisă redacției dumneavoastră de către Spitalul Municipal de Urgență Caransebeș constatăm că acesta este un fals, Administrația Județeană a Finanțelor Publice Caraș-Severin – Activitatea de Trezorerie și Contabilitate Publică – Serviciul Sinteza și asistența elaborării și execuției bugetelor locale nu a emis această adresă.\n\nFață de cele semnalate urmează să ne adresăm organelor de cercetare abilitate.”, a transmis Doru Cozma, șeful Finanțelor Publice din Caraș-Severin.",
        "label": "Banat"
    },
    {
        "title": "Adrian Cican știe, poate și face pentru Orșova! Fostul manager al spitalului din Caransebeș a început curățenia!",
        "text": "Managementul performant al lui Cican în Spitalul Municipal Orșova l-a propulsat în funcția de primar al orașului de pe malul Dunării.\n\nAdrian Cican a resuscitat mai întâi spitalul din Caransebeș, apoi a făcut o treabă excelentă în cel din Orșova, iar în 9 iunie a fost responsabilizat cu funcția de primar. La fel de hotărât ca atunci când a intrat cu bisturiul în mână și a tăiat în carne vie la Caransebeș, Cican a și-a luat în serios rolul de edil-șef imediat după depunerea jurământului. Și asta pentru că, spune el, „sunt foarte multe de făcut în Orșova”.\n\n„Am început ecologizarea și igienizarea zonei de sud a municipiului, respectiv curățarea grinzii sparge val și a «pădurilor» crescute necontrolat între blocuri. Această acțiune a fost efectuată de către cei de la ajutorul social, voluntari persoane fizice, voluntari de la Spitalul Municipal Orșova și cu sprijinul voluntar al consilierilor PNL Valer Mosuț și Cristian Toma, sprijiniți de angajații Primăriei. Resturile de vegetație au fost colectate de operatorul Floricola. O să continuăm această acțiune în tot municipiul Orșova. Așteptăm cât mai mulți voluntari.”, a declarat primarul Cican.\n\nUn grup de 60-70 de studenți voluntari din București, împreună cu municipalitatea și voluntari din Orșova, întreprind la începutul lui noiembrie o acțiune de ecologizare pentru zona Clisurii Dunării, începând din Orșova. O altă acțiune va fi organizată pentru capturarea câinilor comunitari și sterilizarea patrupedelor, împreună cu o societate specializată din Sibiu, cu sprijinul a două doctorițe specialiste veterinare sub supravegherea și îndrumarea poliției naționale și a poliției locale, a mai dezvăluit edilul-șef din programul de lucru al primei sale luni de mandat.\n\nAdrian Cican a rezolvat-o și cu banii pe final de an: „Am reușit, cu sprijinul domnului eurodeputat PNL Virgil Popescu, să obținem din fondul de rezervă al Ministerului Dezvoltării, Lucrărilor Publice și Administrației suma de 1,9 milioane lei pentru Orșova, pentru cheltuieli de funcționare.”",
        "label": "Banat"
    },
    {
        "title": "Florin Bogdea rămâne city managerul Caransebeșului! Pentru că Felix Borcean e om de echipă!",
        "text": "Felix Borcean a amânat alegerea viceprimarului până când se va cunoaște noua majoritate din Consiliul Județean Caraș-Severin!\n\nFlorin Bogdea a fost dorit de către Felix Borcean în funcția de viceprimar al Caransebeșului după ce, în mandatul recent încheiat, i-a fost mână dreaptă din postura de city manager. Edilul-șef a construit deja o majoritate în Consiliul Local și ar fi putut deja să-l instaleze pe Bogdea viceprimar. Nu s-a întâmplat însă așa, ba mai mult, ales pe lista PSD, Bogdea a renunțat la mandatul de consilier local. Primarul Borcean a explicat mutarea pentru Express de Banat:\n\n„Florin Bogdea rămâne city manager în continuare. Nu era neapărat o miză să fie el viceprimar. Am fi avut majoritate, am fi putut să-l alegem viceprimar, dar am convenit cu Silviu Hurduzeu să așteptăm, să vedem ce face și el la județ, în funcție de asta luăm o decizie. Depinde cum construiește și el majoritatea în Consiliul Județean și atunci ne hotărâm și noi pe cine punem viceprimar la Caransebeș. Vedem dacă punem viceprimar PSD sau de la un alt partid. Cert este că nu accept pe oricine!”\n\nFelix Borcean nu face altceva decât să joace în echipă, o echipă social-democrată în care multă vreme, chiar în momente-cheie, fiecare a fost mai degrabă pe cont propriu. Și n-a lipsit mult ca asta să ducă la pierderea Primăriei.\n\nFlorin Bogdea nu e singurul care a renunțat la mandatul de consilier local la scurt timp după depunerea jurământului. Liberalii Dumitru Rujan și Ovidiu Chimigeriu, alesul AUR, Bebe Iova, și pesedistul Bhupinder Singh au renunțat și el la fotoliile de la masa de plen în care, în 9 iunie, își câștigaseră dreptul de a sta timp de 4 ani.",
        "label": "Banat"
    },
    {
        "title": "România există şi dincolo de Bucegi",
        "text": "Bucegi, Valea Prahovei, Sinaia, Predeal, Bâlea-Lac, Borşa, Păltiniş şi alte câteva asemenea repere constituie, fără nici cea mai mică îndoială, reflexe turistice pavloviene de necontestat, mai ales pentru bucureşteni. În funcţie de sezon, cohorte robotizate de turişti pornesc, cu mic, cu mare, şirurile de maşini devenind interminabile, pe zeci de kilometri, trenurile şi autobuzele sau autocarele umplându-se şi ele până la refuz de turişti avizi după pârtiile de schi. Nici vara lucrurile nu se schimbă prea tare, numai că o bună parte din turişti iau cap-compas litoralul.\n\n Am avut, însă, de mai multe ori, nestăpânita plăcere de a pândi reacţiile bucureştenilor sau ale străinilor, când au dat pentru prima dată de frumuseţile Banatului de Munte. Stupefacţia lor – în sensul cel mai bun al cuvântului – merita toţi banii! Semenicul e amplasat mai departe, din punctul lor de vedere, este drept, Muntele Mic la fel, dar ce diferenţă! Linişte, natură virgină, servicii acceptabile, unicate geografice, geologice şi zoologice, infinit mai puţină aglomeraţie! Cea mai persistentă zăpadă din an. Încărcătură istorică şi spirituală! Multe asemenea atribute. Dar, o absenţă esenţială: brandul. Majoritatea zdrobitoare şi enervantă a reportajelor televiziunilor şi media centrale scrise toacă toată iarna pârtiile arhipline de la Predeal. Emisiunile meteo insistă cu lux de amănunte pe orice centimetru de zăpadă în plus în zonele în care hotelierii şi prestatorii de servicii specifice prosperă pur şi simplu, iar turiştii se calcă pe picioare. Dar, oare, sunt de vină bucureştenii sau televiziunile lor, pentru această situaţie? Poate într-o oarecare măsură, dintr-o comoditate vecină cu semidoctismul impus de audiovizual şi, probabil, din multe alte motive. Dar noi, oare cât vom mai continua să stăm cu braţele încrucişate? Unde sunt agresivii promotori de turism montan? Schiatul şi sporturile de iarnă, bucuriile verii, scăldatul în lacurile limpezi de munte înseamnă în ţara asta şi Semenic sau Muntele Mic. Banat TV difuza, la un moment, dat un clip superb sub genericul „Trăieşte diversitatea!“, cu privire, desigur, la Banatul Montan. Dacă am oferi, iarăşi şi iarăşi, produse video asemănătoare televiziunilor centrale? Alături de alte producții media excelente despre munţii noştri… Sună naiv? Poate. Dar, până atunci, turiştii merg la Predeal şi pe Valea Prahovei. Pentru ei, lipsiţi de cultură turistică, dar plini de mimetism şi, unii, încă de bani, Banatul de Munte e un pod mult prea îndepărtat.",
        "label": "Banat"
    },
    {
        "title": "Dunca le cere procurorilor DNA să oprească transferurile pe axa PNL – PSD!",
        "text": "O plângere penală care vizează conducerea PSD Caraș-Severin, dar și mai mulți primari PNL și pe consilierii județeni PSD – PMP a fost depusă ieri, de Romeo Dunca, la DNA Timișoara!\n\nPreședintele Consiliului Județean Caraș-Severin reclamă „aspectul penal al faptelor comise cu ocazia distribuirii sumelor din cei 6% TVA”, referindu-se la cei 37 de milioane de lei repartizați recent primăriilor din județ. Repartizarea respectivă, făcută în varianta impusă de votul majorității, ar fi fost de fapt un jaf, acuză Dunca, dar și o tentativă a social-democraților de a „cumpăra” primari de la PNL.\n\nPrimarul comunei Băuțar, Romeo Răduță, a fost cu ideea formulării unei plângeri penale, dar cum nu prea mulți dintre edilii liberali au agreat o astfel de reacție, admițând că votul este suveran, Romeo Dunca a luat acțiunea pe cont propriu. A depus o sesizare la DNA în care arată că mai mulți primari din propriul partid ar fi fost ademeniți de liderii PSD în schimbul unor avantaje.\n\nRomeo Dunca le-a mărturisit primarilor PNL că scopul plângerii făcute e de am pune punct presiunilor ce ar fi exercitate asupra unora dintre ei. Tocmai din acest motiv a și indicat procurorilor DNA că, printre făptuitorii unor acte de corupție, pot fi identificați și unii primari liberali. Cei care s-ar fi lăsat „cumpărați” de PSD. Președintele Dunca mai cere tragerea la răspundere a unor persoane din conducerea PSD Caraș-Severin și a consilierilor județeni care formează majoritatea PSD – PMP.\n\n„Consider că faptele de natură penală s-au săvârșit în urma unor discuții/înțelegeri/întâlniri anterior lunii martie 2024, între unii primari aparținând PNL și persoane din conducerea PSD CS, persoane care folosindu-și influența și autoritatea lor asupra unor consilieri județeni, au promis și, ulterior, au acordat sume de bani necuvenite unor primari PNL care urmau în schimb să candideze la alegerile locale sub sigla PSD.”, a reclamat liderul Romeo Dunca.\n\nSorin Blaga, primarul Văliugului, Romeo Răduță, edilul Băuțarului, și Alexandru Sporea, primarul comunei Forotic, le-ar putea relata în detaliu despre asta procurorilor anticorupție, arată Romeo Dunca în sesizarea penală.\n\nPe aceeași temă, astăzi, în ședința extraordinară a Consiliului Județean, se pune în discuție plângerea prealabilă formulată de primarul Romeo Răduță și consilierii județeni Mircea Teodorescu și Șerban Vuia împotriva hotărârii Consiliului Județean prin care au fost repartizați cei 37 de milioane de lei.\n\nEforturi disperate ale liberalilor de a opri plecarea mai multor camarazi la PSD, se amuză liderii social-democrați. „Sunt membri PNL Caraș-Severin care au venit alături de noi cu mult timp înainte de a se repartiza acei bani. Noii noștri colegi sau cei care urmează să ni se alăture o fac, după cum i-ați auzit spunând, pentru că nu mai suportă atmosfera din PNL Caraș-Severin, unde aerul a devenit irespirabil. Oamenii pleacă din cauza lui Romeo Dunca, nu pentru că îi ademenim noi!”, a replicat Ionuț Popovici, vicepreședintele PSD Caraș-Severin.",
        "label": "Banat"
    },
    {
        "title": "Mâna de lucru-o problemă pentru economia locală?",
        "text": "Iată că, astăzi, IMM-urile se lovesc de o problemă foarte serioasă și care nimeni cu câțiva ani în urmă nu bănuia că se va întâmpla: lipsa resurselor umane calificate sau necalificate. Vestul țării, din informațiile pe care le avem, este cel mai lovit de acest fenomen. Dacă în marile orașe nu se pune problema resurselor umane iată că în orașele mici și în comune mâna de lucru este la mare căutare. Care sunt cauzele care au dus la apariția acestui fenomen local? În primul rând contractele ,,sezoniere,, din agricultura europeană și aici aș vrea să fac o paranteză – veniturile căpșunarilor au ajuns să fie considerate foarte importante de către toate guvernele de până acum. Iată că, începând de la culesul de căpșuni, sparanghel, măsline etc. au devenit un job anual pentru foarte mulți. Un alt domeniu pe care româncele se îngrămădesc este îngrijirea persoanelor vârstnice, munca lor fiind plătită cu sume cuprinse între 1000 și 1600 euro..bașca impozitele și taxele aferente acestei activități. Condițiile de muncă sunt grele dar au și avantaje deloc neglijabile și anume o lună lucrezi, una stai. Șoferia, o altă meserie căutată în afara țării dar contractata de către societățile din România, salariul minim în țară și diurna 40 euro/zi. Afară, la prima vedere, pare un contract bun dar înșelător. Un șofer cu mulți ani de comunitate spune: ,,ca să aduc bani acasă ,,fac foame,, adică, dacă nu sunt econom și nu îmi gătesc singur la cabină, vin acasă fără bani!,, Și nu aș vrea să trec toate domeniile din spațiul European care absorb mâna de lucru aproape pe nimic pentru că un cetățean european e plătit pentru activitatea de îngrijitor cu cel puțin 1800-2000 euro, de un șofer ce să mai vorbim 3000-4000 mii euro pe lună. Un român se mulțumește doar cu diurna. Însă o mare contribuție o are și statul român care prin programele de asistență socială contribuie din plin la susținerea acestui fenomen. Iată cum IMM-urile sunt prinse în vârtejul economiei europene care ,,n-are mamă, n-are tată,,. Ce măsuri poate adopta patronatul local pentru menținerea angajaților? Greu de spus..Salariile mai mari ar fi o soluție dar coroborată cu micșorarea impozitelor către buget..adică contribuțiile angajaților către buget să fie micșorate și nu ale angajatorului pentru că așa s-a întâmplat și cu CAS-ul-a fost micșorat de la 27,5 la 15,8% și cine credeți că a câștigat? Multinaționalele și nu angajatul! Ca să putem vorbi totuși de o creștere salarială serioasă statul român trebuie să reducă și contribuția angajatului nu numai a angajatorului. Asta ar fi o soluție temporară, de creștere a salariului, dar insuficientă..tot patronatul ar trebui să caute soluții de stimulare și fidelizare a angajatului. Un lucru este cert: cu cât ne apropiem de integrarea europeană cu atât mai mari vor fi problemele cu IMM-urile.\n\nSă auzim de bine!",
        "label": "Banat"
    },
    {
        "title": "Ofertele pentru Institutul Oncologic Timișoara, în evaluare",
        "text": "După o licitație prelungită, procedura pentru atribuirea contractului de proiectare și construire a Institutului Oncologic Timișoara a ajuns în etapa de evaluare a ofertelor.\n\nTrei asocieri de firme sunt interesate să realizeze proiectul de 250 milioane de euro. Liderii sunt Construcții Erbașu, BOG’ART și Synergy Construct, toate societăți cu sediile centrale în București.\n\nViitorul institut va avea 250 de paturi în secții precum spitalizare continuă, chirurgie oncologică, ATI, spitalizare de zi sau chirurgie. Va exista și un ambulator de specialitate cu 26 de cabinete medicale, șase săli de operație, săli de tratament, radioterapie, laborator de medicină nucleară și un centru de transplant medular și celule stem.\n\nInstitutul va fi construit pe scheletul structurii abandonate de pe Calea Torontalului. În 2023, autoritățile spuneau că o parte din ruinele ridicate încă din 1996 va fi demolată.\n\nPotrivit seap.ro, evaluarea tehnică și financiară a ofertelor pentru Insitutul Oncologic Timișoara va dura până în 17 decembrie. Apoi se va desemna câștgătorul și, dacă nu sunt contestații, se va atribui contractul.",
        "label": "Banat"
    },
    {
        "title": "La Lindenfeld, semnalul renașterii dat de amintiri",
        "text": "Urmașii foștilor locuitori ai satului părăsit, interesați să preia terenurile pe care înaintașii lor le-au deținut la Lindenfeld.\n\nUna dintre intențiile arătate de Primăria Buchin este aceea de a asfalta porțiunea de 9 km din drumul comunal 13, adică legătura rutieră dintre satele Poiana și Lindenfeld. Pentru asta, există un proiect depus pe Programul Anghel Saligny, pentru care primarul Gheorghe Coilă așteaptă invitația Ministerului Dezvoltării de a semna contractul de finanțare. De aici întrebarea firească: pentru ce se dorește asfaltarea unui drum către un sat din care au rămas doar amintirile?\n\nO parte dintre aceste amintiri se văd la Muzeul Banatului Montan, acolo unde, până la finele lunii ianuarie, poate fi vizitată expoziția fotografică internațională intitulată sugestiv „Atlantida”. Un „colț” al acesteia este dedicată satului Lindenfeld, din care se pot vedea imagini de altădată alături de câteva obiecte puse la dispoziție de urmașii din Germania ai foștilor locuitori ai satului. La vernisaj, curatorul Andrea Vándor s-a referit la cauzele care au dus la dispariția multor localități din Europa și din lume, Lindenfeld fiind doar una dintre ele. Se arăta însă optimistă în privința fenomenului invers, de înflorire a unor localități mici pe fondul migrației oamenilor spre zone rurale în vremuri în care oamenii încep să caute tot mai mult apropierea de natură.\n\nFenomenul pare să-i fi prins și pe urmașii foștilor locuitori ai satului despre care primarul Gheorghe Coilă spune că „a fost părăsit”. Nu pentru că s-ar fi repopulat peste noapte ci pentru că cetățeni germani, copii și nepoți ai locuitorilor de demult, au demarat proceduri succesorale pentru a prelua terenurile înaintașilor. „Sunt mulți care, în anii 80, au plecat și au lăsat în paragină terenurile pe care le aveau în sat, fără să le fi predat statului român. Acum, urmașii lor le revendică și, de la cadastru, se trimit primăriei extrase de carte funciară încheiate după proceduri succesorale”, a spus Gheorghe Coilă pentru Express de Banat.\n\nNumărul exact al acestor proceduri precum și suprafețele restituite se vor ști peste două-trei luni, atunci când va fi gata cadastrarea sistematică a comunei Buchin. „E un lucru bun faptul că vor să preia terenurile. Vom vedea ulterior ce vor face cu ele. Când vom termina cadastrarea, vom ști exact câte terenuri sunt și ce rămâne statului. Dacă vor rămâne suprafețe nerevendicate, ne gândim să dezvoltăm turismul în zonă pentru că am putea face legătura cu Gărâna”, a încheiat primarul comunei Buchin. Deocamdată, în perspectivă este legătura rutieră între satele Poiana și Lindenfeld, aflată la stadiu de proiect cu finanțarea obținută, dar încă nesemnată.",
        "label": "Banat"
    },
    {
        "title": "Pasajul de la Urseni de pe Centura Timișoara Sud, SF de 8 luni",
        "text": "Va dura cel puțin 8 luni pentru realizarea studiului de fezabilitate pentru construirea pasajului spre Urseni de pe Centura Timișoara Sud. Firma care îl va întocmi a fost aleasă.\n\nDRDP Timișoara a desemnat societatea Costin și Vlad Birou de Proiectare S.R.L. drept câștigătoarea licitației. Însă până la semnarea contractului și începerea proiectării se așteaptă eventuale contestații.\n\n„După finalizarea procesului de evaluare a ofertelor, DRDP Timișoara a comunicat rezultatul procedurii de atribuire a contractului pentru elaborarea Studiului de Fezabilitate privind execuția unui pasaj denivelat pe DC 152 (fost DC 98) – Calea Urseni la intersecția cu Varianta de Ocolire Timișoara Sud. Semnarea contractului de achiziție publică va fi posibilă după expirarea perioadei de depunere a eventualelor contestații și respectiv după soluționarea eventualelor contestații/plângeri formulate în cadrul procedurii de atribuire”, trasmite DRDP Timișoara.\n\nRealizarea studiului de fezabilitate costă 810.000 de lei fără T.V.A.. Pentru a asigura legătura directă dintre Urseni și Timișoara, pe DC 152, fără a folosi sensurile giratorii, este nevoie de construirea unei intersecții denivelate, cu pasaj superior sau inferior VO Timișoara Sud.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "Ministerul Finanţelor a suspus, luni, dezbaterii publice proiectul Hotărârii de Guvern pentru plafonarea preţurilor la RCA. ”În ultima perioadă a fost înregistrată o evoluţie ascendentă a tarifelor de primă practicate de către asigurătorii RCA. Majorarea acestora şi practicarea unor tarife comparabile atât la încheierea contractelor RCA anuale, cât şi a celor subanuale, precum şi suprapunerea acestor practici cu politica majorităţii asigurătorilor de a nu oferi plata în rate la comercializarea contractelor RCA au apărut în contextul unei creşteri ample a preţurilor la energie şi materii prime înregistrate la nivelul economiei naţionale, ce se reflectă în costurile bunurilor de larg consum şi a serviciilor care generează în final dificultăţi financiare atât populaţiei, cât şi operatorilor economici care au obligaţia de a încheia asigurarea RCA pentru vehiculele aflate în proprietate”, aratî MInisterul de Finanţe, în Nota de fundamentare a documentului.Potrivit instituţiei, factorii care pot conduce la nerespectarea obligaţiei legale de a achiziţiona o asigurare RCA şi de a menţine valabilitatea acesteia pe toată perioada înmatriculării/înregistrării vehiculului pot genera o serie de consecinţe, printre acestea enumerându-se: – imposibilitatea acoperirii riscului la care sunt supuşi ceilalţi participanţi la trafic, în cazul în care vehiculele neasigurate ies în trafic;- scăderea gradului de cuprindere în asigurare a parcului naţional auto, cu încălcarea obligaţiilor ce îi revin României din aplicarea legislaţiei europene;- creşterea riscului la care sunt supuşi participanţii la trafic atunci când sunt produse accidente de vehicule în care sunt implicate vehicule neasigurate, mai ales atunci când, ca urmare a accidentului, rezultă vătămări corporale grave sau deces;- creşterea nevoii de finanţare a Fondului naţional de protecţie ca urmare a obligaţiei acestuia de a acoperi prejudiciile produse terţelor persoane prin intermediul unor vehicule neasigurate;- obligaţia vinovaţilor de producerea accidentelor de a acoperi din resurse proprii prejudiciile plătite din disponibilul Fondului naţional de protecţie.”Prima medie RCA subscrisă de societăţile de asigurare autorizate şi supravegheate de A.S.F. în luna februarie 2023, ultima lună încheiată la data propunerii proiectului de act normativ, pentru poliţele cu valabilitate de 12 luni, convertită în clasa de Bonus-Malus B0, este mai mică decât tariful de referinţă RCA publicat de A.S.F. în data 07 martie 2023, pentru majoritatea categoriilor de vehicule”, mai arată ministerul.Cu un RCA plafonat accidentele se vor tine lant!\n\nDecizia liderului de la Kremlin de a amplasa arme nucleare tactice pe teritoriul Belarusului reprezintă o desconsiderare a înțelegerii încheiate cu președintele Chinei de a nu desfășura arme nucleare în afara țării. Putin are cel puțin un motiv foarte serios pentru a face asta, sunt de părere experții.Vladimir Putin a nesocotit înțelegerea cu Xi Jinping când a decis staționarea armelor nucleare tactice pe teritoriul Belarusului la scurt timp după ce ei au convenit că nu vor desfășura capacități nucleare de atac în afara teritoriilor naționale, consideră fostul ambasador al Statelor Unite în Rusia, Michael McFaul, citat de Newsweek.„Atât Putin, cât și Lukașenko l-au umilit pe Xi. Amintiți-vă, Luka tocmai a fost tratat cu o vizită de stat elegantă în China. Xi tocmai a fost la Moscova. Nu-mi pot imagina că această decizie e primită bine la Beijing”, a scris McFaul, pe Twitter.In od cert, Putin a considerat ca e bine sa-si arate muschii!\n\nPreședintele Klaus Iohannis susține că „nu există nicio asumare” a unei date – iunie sau octombrie – pentru aderarea României la spațiul Schengen, pentru că negocierile sunt „extrem de complicate”, existând opoziția Austriei. Șeful statului a făcut aceste declarații într-o conferință de presă comună cu președintele Consiliului European, Charles Michel.„Este un proces complicat de negociere. Toată lumea a acceptat că România este pregătită pentru aderarea la Schengen și că îndeplinește absolut toate condițiile. Avem însă o opoziție din partea Austriei care nu este legată de România, ci este legată de migrație. Asta face întreaga negociere foarte complicată. Avem o situație generată de migrație la nivel european și mondial. Nu există vreo asumare a unei date în iunie sau octombrie, dar ambiția noastră este să finalizăm în acest an”, declarat, luni, președintele Klaus Iohannis, în conferința comună cu președintele Consiliului European, Charles Michel.La rândul său, Charles Michel a declarat că „România se poate baza pe UE și pe Consiliul European” pentru aderarea la Schengen: „Voi face tot ce pot pentru a obține această decizie”, a spus președintele Consiliului European.De unde nu e nici Dumnezeu nu cere!\n\nSe preconizează ca în 2024 Coreea de Sud să depăşască China în ceea ce priveşte cheltuielile pentru echipamente avansate de fabricare a cipurilor, ceea ce reprezintă un semn al controlului american al exporturilor care remodelează lanţurile globale de aprovizionare cu semiconductori, raportează Bloomberg.Coreea îşi va creşte probabil investiţiile în echipamente de fabricaţie cu 41,5%, până la 21 de miliarde de dolari în 2024, în timp ce China înregistrează o creştere de doar 2%, până la 16,6 miliarde de dolari, potrivit datelor SEMI, o asociaţie globală de semiconductori cu sediul în SUA.Schimbarea subliniază lupta Chinei pentru îmbunătăţirea cipurilor, deoarece restricţiile impuse de SUA fac mai dificil accesul la echipamentele unor producători precum ASML Holding NV din Olanda. Pe măsură ce guvernele din Olanda şi Japonia se alătură restricţiilor impuse de SUA asupra exporturilor către China, cele mai avansate cipuri şi echipamente tech produse de companii precum Nvidia Corp. şi Tokyo Electron Ltd. sunt ţinute departe de mâinile chinezilor.Cine face cipuri multe/Pe dusmani poa’ sa-i insulte!Dar parca tot cipsurile sunt mai bune!\n\nHope Carrasquilla, fosta directoare a unei școli din Tallahassee, capitala statului american Florida, a fost acuzată de un părinte că fotografia sculpturii David de Michelangelo este „pornografică”. Consiliul de administraţie al şcolii i-a cerut să aleagă între a-și prezenta demisia ori a fi concediată.Ea a spus pentru The Huffington Post că au existat probleme de comunicare legate de o scrisoare ce ar fi trebuit trimisă părinţilor pentru a-i înştiinţa că elevilor le va fi prezentată arta renascentistă. În urma acestei întâmplări, ea a primit o invitație din partea primarului Florenței, Dario Nardella. „Să confunzi arta cu pornografia este pur şi simplu ridicol”, a scris acesta pe Twitter. Totodată, directoarea Galleriei dell’Accademia din Florența, unde se află sculptura, s-a arătat șocată de incident.\n\n„Este absurd. Nuditatea nu înseamnă acelaşi lucru cu pornografia. Statuia David a fost simbolul Renaşterii, punând în centrul atenţiei omenirea aflată în starea imaculată creată de Dumnezeu. Şi, în orice caz, prezintă o personalitate religioasă. Pentru a inventa o asociere cu pornografia, trebuie să ai cu siguranţă o imaginaţie distorsionată”, a spus Cecilie Hollberg pentru La Repubblica.Statuia Dadid, creată de Michelangelo în perioada 1501-1504, este considerată o capodoperă a Renașterii. A fost sculptată din marmură de Carrara,are 4,34 de metri înălțime și îl reprezintă pe eroul biblic David înaintea luptei cu uriașul Goliat. Mare-i gradina ta, Doamne!\n\nCând ai bani gândeşte-te la ziua când nu-i vei mai avea.\n\nBanii n-au ochi să vadă pe ce îi cheltuieşti.\n\nNiciodată să nu-ţi cheltuieşti banii înainte de a-i avea.\n\nBanul ascuns în pământ, nici creşte, nici rodeşte.\n\nBanul are trecere în orice curte.\n\nBani să fie, că loc pentru ei – destul.\n\nEconomisiţi banuţii, banii cei mari vor avea grijă de ei înşişi.\n\nBanul îi dă limbă celui ce n-are.\n\nDacă vrei să ştii ce părere are Dumnezeu despre bani, uită-te numai la ce fel de oameni îi dă.\n\nBanul e rotund: se rostogoleşte până îşi găseşte un stăpân.\n\nCine are bani n-are minte. Cine are minte n-are bani.\n\nBanul nu are coadă. Dacă îl arunci, nu ai de ce să-l mai apuci.\n\nNu e de ajuns să ai bani, trebuie să ştii să-i cheltuieşti.\n\nCu banii poţi cumpăra sexul, dar nu dragostea.\n\nBanii şi tinereţea sunt ca apa în timpul revărsării.\n\nNu e o arta să caştigi banul, dar e o artă să ştii să-l administrezi.\n\nNumai atunci când ultimul copac va muri, ultimul rău va fi otrăvit şi va fi prins ultimul peşte, ne vom da seama că banii nu pot fi mâncaţi.\n\nChiar dacă ai foarte mulţi bani, dacă nu eşti darnic, te numesc sărac.\n\nCu bani poţi cumpăra un ceas, dar nu poţi cumpăra timpul.\n\nNimeni nu este sarac, chiar dacă gândeşte că este astfel.\n\nPoţi cumpăra cu bani o carte, dar nu şi cunoaşterea.\n\nBanii nu se culeg de la trunchi, ca surcelele.\n\nNu munci atât de mult, că nu mai râmâne timp ca să caştigi bani.\n\nUn prost poate câştiga bani, dar numai un întelept îi poate păstra.\n\nBanul e murdărie pe mâini; când te speli, se duce.\n\nNu te casători pentru bani.Poţi să îi împrumuţi mai ieftin.",
        "label": "Banat"
    },
    {
        "title": "Barurile ,restaurantele si cafenelele inchise ,after-school-urile raman deschise!",
        "text": "Premierul României Ludovic Orban a declarat că after-school-urile vor rămâne deschise chiar dacă restaurantele, barurile și cafenelele se închid.\n\n„Am tratat after-school-urile şi creşele în mod distinct şi din cauza faptului că ele nu sunt practic în zona de coordonare a Ministerului Educaţiei.\n\n Creşele ţin de autorităţi locale, iar after-school-urile oarecum la fel. În ceea ce priveşte after-school-urile, ştiţi că am permis funcţionarea tipurilor de after-school încă din perioada vacanţei şcolare. Din informaţiile pe care le avem au fost respectate măsurile şi nu au fost cazuri în zona after-school-urilor.\n\n Cel puţin pe analizele pe care le-am primit nu au fost cazuri, ceea ce înseamnă că au respectat regulile. Sunt mulţi părinţi care efectiv sunt ajutaţi de aceste after-school-uri ca să poată să-şi desfăşoare activitatea profesională şi atâta timp cât ele nu au generat infecţii suplimentare nu au considerat că este necesar.\n\n Ele nici nu au fost incluse în hotărârea de Guvern şi în ordinul ministrului Educaţiei şi al ministrului Sănătăţii”, a spus premierul.",
        "label": "Banat"
    },
    {
        "title": "O PIERDERE GREA PENTRU MOLDOVA NOUA!",
        "text": "Într-o săptămână marcată de tristețe profundă, comunitatea din Moldova Nouă se confruntă cu o pierdere greu de înțeles, cu două suflete ce au plecat spre lumea de dincolo. Dr. Adrian Scrum și Dr. Ioan Nistoran, doi medici dedicați și iubiți în egală măsură, și-au luat zborul către Ceruri, lăsând în urmă un vid dureros în inimile celor pe care i-au slujit cu dăruire și compasiune.\n\nAcești doi doctori au fost adevărați eroi în uniforme albe. Munca lor în domeniul medical nu a fost doar o profesie, ci o chemare divină. Cu fiecare pacient tratat, cu fiecare zi petrecută în slujba sănătății comunității, au adus lumină și speranță în viețile celor în suferință. Oricine a trecut pragul cabinetelor lor medicale a simțit nu doar competența lor profesională, ci și caldura umană ce-i înconjura.\n\nDr. Adrian Scrum și Dr. Ioan Nistoran nu au fost doar medici, ci și prieteni, înțelegători și confidenți pentru pacienții lor. Au ascultat fiecare plângere, fiecare frică, fiecare bucurie și au oferit sfaturi și tratamente cu inima deschisă. În ochii celor pe care i-au ajutat, au fost mai mult decât medici – au fost îngeri pământeni.\n\nPlecarea lor de pe această lume lasă în urmă nu doar un vid în comunitate, ci și amintiri luminoase și mărturii ale generozității lor. Este o tăcere apăsătoare în orașul Moldova Nouă, unde râsul și zâmbetul lor nu vor mai răsuna în sălile de așteptare ale cabinetelor medicale. Cu toate acestea, amintirea lor va continua să trăiască în inimile tuturor celor pe care i-au atins.\n\nÎn aceste momente de doliu și tristețe, comunitatea se adună pentru a-și exprima recunoștința și respectul pentru Dr. Adrian Scrum și Dr. Ioan Nistoran. Drumul lor către Cer este o sărbătoare a vieții lor de sacrificiu și compasiune, iar amintirea lor va rămâne vie în memoria noastră. Sincere condoleanțe familiei celor doi eroi medicali, care au luminat calea multora și au înflorit sufletele cu speranță și îngrijire. Drum lin spre cer, dragi doctori, unde veți găsi odihnă veșnică și bucuria veșnică a vindecării supreme.",
        "label": "Banat"
    },
    {
        "title": "Accident lângă Timișoara, cu două victime",
        "text": "Un microbuz a lovit, luni seara, un autoturism în localitatea Șag de lângă Timișoara. În urma impactului, două persoane au fost rănite.\n\nPotrivit pompierilor de la ISU Timiș, care au ajuns la fața locului cu un echipaj de descarcerare și două SMURD, în mașini se aflau patru adulți și un minor. În urma evenimentului, doi dintre adulți au fost transportați la spital în stare conștientă și cooperantă.\n\n„Un bărbat, în vârstă de 29 de ani, a condus un microbuz pe strada IX, în localitatea Șag, dinspre strada IV, iar, la un moment dat, la intersecție cu strada III, ar fi intrat în coliziune cu un autoturism, ce circula regulamentar, condus de către o femeie, în vârstă de 31 de ani. În urma impactului, au rezultat două victime, respectiv bărbatul, în vârstă de 29 de ani, și femeia în vârstă de 31 de ani, care au fost transportați la spital, în vederea acordării de îngrijiri medicale”, a transmis și IPJ Timiș.",
        "label": "Banat"
    },
    {
        "title": "Pe tronsonul feroviar Timișoara – Arad au fost descoperite peste 20 de situri arheologice",
        "text": "În timpul lucrărilor de modernizare a tronsonului feroviar Timișoara – Arad, arheologii au dezvăluit peste 20 de situri. Cea mai veche descoperire are 3.500 de ani.\n\nUnul dintre situri a scos la lumină schelete de animale cu precădere cai și bovine, datând de aproximativ 100 de ani. Analizele preliminare sugerează că în acest sit ar fi un mormânt, cu gropi comune, utilizat pentru îngroparea animalelor.\n\n„Specialiștii de la Muzeul Național de Istorie au descoperit 21 de situri, ce oferă o privire fascinantă asupra istoriei de-a lungul mileniilor. Printre acestea, 8 situri sunt aproape complet cercetate, dezvăluind obiecte care acoperă mai multe epoci istorice. Situl 10 de pe Lotul 4 Ronaț Triaj – Arad este cel mai mare sit arheologic descoperit în România datorită lucrărilor de infrastructură, având o întindere de 3 kilometri. Situl 10, cercetat de Muzeul Național de Istorie, a adus la suprafață relicve extraordinare. Cea mai veche descoperire de aici datează din epoca bronzului, cu o vechime de peste 3.500 de ani. Au fost găsite structuri de locuințe din lut, care ne arată stilul de viață al vechilor comunități. Un alt lucru descoperit este un cimitir sarmatic (popor nomad care a trăit în această zonă în urmă cu aproximativ 1.900 de ani.) Descoperirile continuă și cu ultima epocă documentată, ce datează din perioada medieval, secolul al XV-lea”, aflăm de la CFR Infrastructură Timișoara.\n\nLotul Timișoara Ronaț Triaj – Arad are o lungime de 54,8 kilometri, iar modernizarea costă 2,18 miliarde de lei.\n\n„În cadrul lucrărilor de infrastructură desfășurate pe Lotul 4 Ronaț Triaj – Arad, în acest moment au loc realizări de terasamente CF cu ridicarea niveletei, între stațiile Vinga și Șag, pe o distanța de 5 kilometri. Pe această distanță se măresc razele curbelor și au loc rectificări longitudinale în vederea obținerii unei variante de traseu de linie dublă care va permite atingerea unor viteze de 160km/h pentru trenurile de călători și 120km/h la trenurile de marfă”, mai transmite CFR Timișoara.\n\nTronsonul Timișoara – Arad a fost dat în exploatare în 1871 și electrificat în 1975, făcând legătura între magistrala 100 și magistrala 200.",
        "label": "Banat"
    },
    {
        "title": "Bastionul din Timișoara, deschis operatorilor culturali. CJ Timiș caută proiecte",
        "text": "Consiliul Județean Timiș a lansat un apel de proiecte culturale dedicate organizării de evenimente la Centrul Multifuncțional Bastion din Timișoara, anul viitor.\n\nSituat în istoricul Bastion Theresia, cu o suprafață de peste 300 mp., spațiul renovat și modernizat este destinat diversității culturale și susține inițiative artistice locale și internaționale.\n\nOperatorii culturali interesați sunt invitați să trimită propuneri până la 29 noiembrie 2024. Proiectele aprobate vor beneficia de acces gratuit la Centrul Multifuncțional Bastion, fiind evaluate conform unei grile de punctaj stabilită de o comisie județeană.\n\nCentrul Bastion este pregătit să găzduiască o varietate de activități, de la arte vizuale, spectacole de teatru, dans și muzică, la evenimente de patrimoniu cultural și turism, precum și proiecte educaționale și culturale. Spațiul poate găzdui expoziții de film, pictură, fotografie, dar și spectacole tradiționale și târguri de artizanat.\n\nPentru detalii suplimentare și accesarea formularului de înscriere, cei interesați pot consulta site-ul CJT sau trimite un e-mail la dezvoltare.turism@cjtimis.ro.",
        "label": "Banat"
    },
    {
        "title": "Grevă generală la Serviciul Județean al Arhivelor Naționale Caraș-Severin",
        "text": "Angajații s-au alăturat colegilor din țară care au intrat de astăzi în grevă pe termen nelimitat, subliniind că au ajuns la capătul răbdării.\n\nAngajații serviciilor județene și ai Serviciului Municipiului București din cadrul Arhivelor Naționale ale României au intrat, de astăzi, în grevă generală, după ce în urma acțiunii din 4 noiembrie (grevă de avertisment pentru două ore – n.r.), reprezentanții Ministerului Afacerilor Interne nu au dat dovezi clare că ar aborda problemele existente în serviciile județene ale Arhivelor Naționale, anunță sindicaliștii Europol. Aceștia mai precizează și că „ajunși la capătul răbdării din cauza indolenței factorilor decizionali, angajații serviciilor județene ale Arhivelor Naționale recurg la această ultimă formă radicală de protest. Greva propriu-zisă va fi prima din istoria Arhivelor Naționale ale României și a Ministerului Afacerilor Interne!”\n\nAngajații Arhivelor Naționale solicită eliminarea inechităților salariale din sistem, precizând că angajații serviciilor din teritoriu, deși fac aceeași muncă, sunt plătiți mult mai prost decât cei din aparatul central.\n\n„Personalul contractual este deja plătit la nivelul aparatului central. Noi solicităm, așadar, uniformizarea salarială și pentru funcționarii publici, pentru că diferențele sunt mari. De exemplu, pentru o funcție de execuție, diferența este între 1.000 și 2.000 de lei net. Deci, un coleg care lucrează la București primește și cu 1.500-2.000 de lei net mai mult decât unul din teritoriu de același nivel, lucru care nu este normal. La nivelul serviciului județean avem 10 angajați, dintre care doi sunt personal contractual, restul fiind funcționari publici. Dintre aceștia, sunt astăzi în grevă generală șase funcționari publici, iar de mâine vor fi șapte, cu tot cu mine”, a explicat Ovidiu Roșu, șeful Serviciului Județean al Arhivelor Naționale Caraș-Severin.\n\nÎn cazul în care factorii decizionali nu vor aproba revendicările arhiviștilor, oamenii sunt deciși să continue greva pentru o perioadă nedeterminată de timp. Prelungirea grevei se va răsfrânge, inevitabil, și asupra solicitărilor venite din partea cetățenilor.\n\n„Pe perioada grevei, nu se mai eliberează copii, extrase sau certificate după documentele pe care le deținem, pornind de la acte de proprietate, contracte de vânzare – cumpărare de la notariate, acte de absolvire a școlilor. De asemenea, nu se vor putea depune sau ridica cereri de la noi, iar sala de studiu nu va putea fi folosită de către cei care vor să se documenteze pentru lucrări de licență, de disertație, de doctorat, etc. De altfel, nici cei care vor să-și actualizeze autorizațiile pentru societățile care prestează servicii în domeniul arhivistic nu vor avea acces, practic întreaga activitate este suspendată”, a subliniat Ovidiu Roșu.",
        "label": "Banat"
    },
    {
        "title": "Criza kitsch",
        "text": "Nu există termen, fenomen, situaţie sau întâmplare în societatea\n\n românească, pe care să nu­l uzăm, pervertim sau siluim până la epuizare. Până când\n\n valenţele sale nu mai înseamnă nimic, decât un ambalaj gol, mototolit de atâta\n\n folosire. Se întâmplă asta inclusiv cu noţiuni mari, importante, uneori capitale.\n\n Bunăoară, sintagma criză a devenit un mare fenomen popular, căpătând valenţe de\n\n mit urban de doi lei. În loc să vorbim despre evoluţiile economice cu sobrietate\n\n dictată de cunoştinţele în domeniu, cu aprofundare şi, eventual, utilizând soluţii, noi,\n\n tot la două vorbe, pac, cu criza! Criza este marele vinovat. E un fel de divinitate\n\n modernă: cu ea începe şi se termină totul. Criza face şi desface, este grandiosul\n\n barometru contemporan al societăţii. Suntem contemporani cu criza!! Ce şansă!\n\n Criză, criză, criză, criză… Sintagma nu lipseşte aproape din nici o frază, ceea ce\n\n relevă, pe de o parte, profunda componentă psihologică a unui fenomen înţeles de\n\n prea puţini în esenţa sa, dar, mai ales, apetenţa românului pentru pervertirea sensului\n\n unor termeni prin folosire repetată, până la saturaţie, dar nejustificată. Astfel că acest\n\n cuvânt a ajuns, în opinia noastră, să reprezinte însuşi întruchiparea kitsch­ului, în cea\n\n mai „splendidă” manifestare a sa. Criza a devenit un loc comun, o găselniţă aplicată\n\n nu la realitatea economică, nu în strategiile necesare ale finanţiştilor, ale oamenilor\n\n de afaceri sau ale guvernului, ci în lenjeria intimă a „vedetelor” autohtone. Nu e mai\n\n puţin adevărat că la dezvoltarea monstruoasă, aidoma celulelor nebune ale unui\n\n cancer modern, a sintagmei criză, contribuie din plin presa. De fapt, media\n\n alimentează copios proliferarea într­un mod total defectuos al informaţiilor despre\n\n ceea ce se petrece în lumea financiară. Când vorbim de media ne referim, desigur, la\n\n tabloidele de prost gust care poluează conştiinţa publică dar şi la unele televiziuni\n\n pretins serioase, ce au fost luate de valul de kitsch care a ajuns să­l constituie această\n\n criză. Tipul de jurnalism iresponsabil, care pretinde invariabil că asta cere publicul,\n\n deturnează practic adevăratul sens al evoluţiilor sau involuţiilor financiare şi\n\n economice. În primul rând, însă, distrage atenţia de la adevăratul statut al economiei\n\n naţionale, de la realele şi nu prea rozele situaţii ale firmelor, care se văd nevoite să­şi\n\n concedieze angajaţii din lipsă de comenzi dar şi pentru că mecanismele şi pârghiile\n\n economice autohtone nu sunt deloc favorabile, aşa cum, de altfel, nu au fost ani de­a\n\n Interesul cetăţeanului, chiar al celui obişnuit, n­ar trebui, totuşi, legat de\n\n aspecte marginale iar această realitate a crizei e toxic să fie asociată cu prostioare\n\n care nu servesc nimănui. Uneori parcă avem de­a face chiar cu o atitudine\n\n concertată, de ­a ascunde adevărul în ce priveşte viitorul economic imediat al\n\n României, vizavi de mareea blocajului financiar izvorât din Statele Unite şi care,\n\n iată, atinge pe toată lumea. Escamotarea adevăratelor, profundelor sensuri ale\n\n declinului economic şi financiar poate conduce la confuzii periculoase. Acum, sigur,\n\n nu toată lumea e specialistă (şi nici nu e necesar să fie) în crize economice, finanţe,\n\n bănci sau afaceri. Dar, chiar şi informaţiile generale despre aceste lucruri ar fi poate\n\n potrivit să ne parvină mai corect, şi nu cu un mesaj de tip kitsch, uzat până la golirea\n\n de sens. N-­am vrea, totuşi, să adoptăm un ton didacticist din acest colţ de pagină,\n\n pentru că, până la urmă, e dreptul fiecăruia să aleagă din marea de informaţii ceea ce\n\n consideră că i se potriveşte. Numai că despre ceva ce ne poate afecta direct viaţa,\n\n afacerile, cariera, ar fi mult mai bine să fim informaţi corect. Jocul cu astfel de\n\n noţiuni ne poate costa.",
        "label": "Banat"
    },
    {
        "title": "CAMPANIE CARAS-SEVERIN. CIUCA-AL NOSTRU AUR POARTA/VELA CERSESTE DIN POARTA IN POARTA (VOTURI)",
        "text": "Campania prezidențială a PNL Caraș-Severin, condusă de președintele organizației, Ion Marcel Vela, străbate județul la pas (și uneori, pe alei mai puțin asfaltate) pentru a promova candidatul la președinție, generalul (R) Nicolae Ionel Ciucă. Aflat într-un tur de forță care include cele mai diverse locații – de la dealurile din Berzasca, la satele pitorești din Bucova și chiar până la comunitățile din Bocșa – echipa liberală ne asigură că mesajul de unitate ajunge la toți cărășenii, indiferent de colțul județului. „Împreună suntem o armată unită,” declară Ion Marcel Vela, fluturând drapelul unei Românii unite și europene în fața unei mulțimi de curioși. Cuvintele par a fi desprinse direct dintr-o scenă de epopee cinematografică, unde liniștea seniorilor și șansele tinerilor sunt apărate eroic. Iar Vela, în rol de căpitan neînfricat al navei liberale, își strânge echipa cu o fermitate demnă de un marș triumfal. Cu aceeași notă solemnă, Ion Marcel Vela a transmis un mesaj special către membrii Bisericii Adventiste din Obreja, unde a marcat Sărbătoarea Mulțumirii. „Prin domnul Nicolae Ionel Ciucă, lupta noastră este exclusiv o luptă de caracter”, a proclamat Vela, de parcă ar fi fost gata să transforme campania electorală într-o cronică a valorilor morale. Într-o notă aparte, „codul onoarei imposibil de negociat” a captivat atenția celor prezenți, deși pentru mulți fraza suna mai degrabă a secvență de film cu eroi antici decât a manifest politic. O campanie care ajunge până la… fiecare gospodărie? Strategia este clară: echipa PNL Caraș-Severin nu se teme de drumuri lungi și mulți kilometri parcurși. Misiunea lor? Să îi convingă pe cărășeni că drumul spre o Românie prosperă trece prin Ionel Ciucă și valorile sale de general. Desigur, vizitele nu omit nici o comună mai retrasă și nici o întâlnire locală unde se poate aminti încă o dată, cu patos, că „România va fi un loc sigur pentru copii și pentru seniori.” Se pare că Ion Marcel Vela a luat foarte în serios această campanie, căci nici o zonă nu rămâne neatinsă. Lumea din Caraș-Severin a ajuns să îi întâlnească pe cei din PNL chiar și la întâlnirile săptămânale, la târgurile locale și, bineînțeles, la festivitățile bisericești. Cu promisiunea unui viitor demn și sigur, caravana electorală a PNL Caraș-Severin își continuă marșul. Până și alegătorii cei mai sceptici par a fi captivați de această „armată unită” care străbate județul fără odihnă. Iar pentru cei care încă nu s-au decis, există o garanție: Ion Marcel Vela și echipa sa vor fi acolo, pregătiți să le amintească că o Românie europeană, onorabilă și prosperă îi așteaptă – doar să aibă încredere.",
        "label": "Banat"
    },
    {
        "title": "NEWS ALERT: Cresc numărul persoanelor infectate cu COVID-19 în Oraşul Moldova Nouă!",
        "text": "În judeţul Caraş-Severin incidenţa cazurilor de COVID-19 ajung astăzi la 0,57 la 1.000 de locuitori, după ce în ultimele 14 zile au fost confirmate peste 180 de îmbolnăviri. Numărul total al cazurilor de COVID-19 înregistrate în judeţ de la începutul pandemiei a ajuns la 317.001, după ce astăzi au fost confirmate 25 de noi îmbolnăviri.\n\n Moldova Nouă a ajuns cap de afiș împreună cu alte două comune în ceea ce privește rata de incidență în județ! Cea mai mare rată de incidență la 1.000 de locuitori a fost înregistrată în comuna Goruia, ajungând la un spectaculos 5,2, apoi urmează comuna Cărbunari, unde ajunge la 3,44, aceasta fiind urmată de orașul Moldova Nouă, cu o rată de incidență de 1,93. În comparație cu acestea, în restul județului rata de incidență a scăzut și continuă să scadă încet, ajungând la 0,93 în orașul Oravița, 0,27 in Caransebeș, 0,25 în Oțelu Roșu și, surprinzător, la 0 în mare parte a județului, cum ar fi țn Herculane și Anina.\n\n În Moldova Nouă, în ultimele 24 de ore au fost confirmați 22 de persoane izolate fie la domiciliu, fie instituțional, 29 de persoane carantinate timp de 14 zile, ajungând la un total de 51 de persoane, dintre care 23 au fost înregistrați pozitivi COVID-19.",
        "label": "Banat"
    },
    {
        "title": "Dreapta sau stânga… cu cine vom vota",
        "text": "Aceasta este o întrebare pe buzele tuturor, toate sondajele date de către aparatele de propagandă ale partidelor prin care unii ne arată că sunt peste PSD, alții că PNL-ul a crescut, primează propaganda pentru PMP,Traian Băsescu a devenit deja una cu televizorul, fiind președintele de partid cel mai mediatizat din țară.\n\nLucrurile, cred eu, nu stau chiar așa…Cred că până și populația în acest moment este speriată de nivelul de corupție care a cuprins România ultimilor ani, când ai ajuns să le rogi de sănătate celor de la DNA pentru modul în care își desfășoară activitatea, ajungi să te întrebi dacă mai există ceva curat și cinstit în România, un motiv foarte serios să cred că procentul de neparticipare la vot va fi unul mare, resetarea clasei politice cu ajutorul alegerilor locale va fi greu de înfăptuit în condițiile în care toată clasa politică este în ,,ceață”… fărâmițarea acesteia în zeci de partide mici nu face altceva decât să o slăbească și mai mult. Comunele cu 1000 de votanți au 12 candidați la primărie și 12 partide pentru consiliul local… în aceste condiții mai poți încadra alegerile locale la capitalul exercițiului democratic? În mod cert NU, alegerile din acest an vor fi un exercițiu al derizoriului și neputinței clasei politice să stabilească o dată pentru totdeauna cum se vor desfășura aceste alegeri: un tur sau două tururi, pragul electoral de la 5% la 8%, condițiile de participare la competiția electorală… pentru că ce vom avea în acest an numai alegeri nu le poți numi, în special în provincie și în orașele mici. Un lucru totuși bun se va întâmpla în acest an, prin Legea nr.334/2006 privind finanțarea activității partidelor politice și a campaniilor electorale, se va pune ,,botniță” la risipa de bani în campaniile electorale\n\nSa auzim de bine ..",
        "label": "Banat"
    },
    {
        "title": "IPJ CARAS-SEVERIN-CRIZA DE PERSONAL?",
        "text": "Inspectoratul de Poliție Județean Caraș-Severin organizează concursuri cu recrutare din sursă externă pentru ocuparea următoarelor funcții: 1. 13 posturi de agent de poliție la structurile de ordine publică – anunț: https://hub.mai.gov.ro/recrutare/anunt/view?id=4727 2. Un post de agent de poliție – specialitatea Logistică – exploatare auto– anunț: https://hub.mai.gov.ro/recrutare/anunt/view?id=4736 8. Un post de agent de poliție la Centrul de Reținere și Arestare Preventivă– anunț:\n\n https://hub.mai.gov.ro/recrutare/anunt/view?id=4711 9. Un post de agent de poliție specialitatea Logistică -API – anunț: https://hub.mai.gov.ro/recrutare/anunt/view?id=4751 De asemenea, alte 3 funcții de agent de poliție la Serviciul pentru Acțiuni Speciale al I.P.J.Caraș-Severin sunt scoase la concurs, la nivelul Inspectoratului General al Poliției Române, conform anunțului: https://hub.mai.gov.ro/recrutare/anunt/view?id=4417: Informațiile complete cu privire la aceste posturi, programul înscrierilor, condițiile de participare, documentele necesare și modalitățile de desfășurare a probelor se regăsesc pe portalul HUB de servicii publice, la secțiunea Carieră MAI și pe pagina de internet a inspectoratului, accesând linkul https://cs.politiaromana.ro/ro/cariera/posturi-scoase-la-concurs. De asemenea, adresăm rugămintea tuturor candidaților să citească anunțurile până la final, întrucât acolo vor găsi toate informațiile necesare.",
        "label": "Banat"
    },
    {
        "title": "Primăria Timișoara, câștig în instanță în fața unui om de afaceri",
        "text": "Dan Dinu, unul dintre cei mai cunoscuți oameni de afaceri din Timișoara, a pierdut procesul cu primăria privind suspendarea activității unui local pe care-l deține.\n\nPrimăria Timișoara anunță că a câștigat definitiv în instanță împotriva societății Del Corso Family, deținută de omul de afaceri Dan Dinu, privind suspendarea activității Berăriei 700.\n\n„Dispoziția emisă de primarul Dominic Fritz, în 2021, de suspendare pentru 15 zile a activității Berăriei 700, pentru încălcări repetate ale legislației, a fost legală și oportună, a decis Curtea de Apel Timișoara. Mai mult, încercările societății Del Corso Family SRL de a tergiversa procesul privind anularea dispoziției au fost oprite. Prin sentința definitivă care confirmă legalitatea măsurii dispuse de primarul Dominic Fritz, Curtea de Apel a respins cererea societății de sesizare a Înaltei Curți de Casație și Justiție”, a informat instituția.\n\nDe asemenea, prin aceeași sentință definitivă, Curtea de Apel Timișoara a respins pretențiile societății Del Corso de a primi despăgubiri de aproape 330.000 lei și daune morale în valoare de 100.000 lei pentru prejudiciu de imagine.\n\nÎn octombrie 2021, primarul Dominic Fritz a emis o dispoziție pentru suspendarea activității societății Del Corso Family, la restaurantul Crama 700, Grădina de Vară, pe o durată de 15 zile. Măsura a fost dispusă în urma sesizărilor venite din partea locuitorilor din zona Piața 700, care au reclamat faptul că sunt deranjați peste măsură de muzica și gălăgia de pe terasă.\n\n„Agenții Poliției Locale au constatat că societatea comercială încalcă într-adevăr în mod repetat dispozițiile legale privind ordinea și liniștea publică, astfel că au aplicat sancțiuni și au propus suspendarea activității. Potrivit legislației, în cazul în care se încalcă în mod repetat dispozițiile legale privind liniștea și ordinea publică, primăriile vor suspenda activitatea comercială pe o perioadă de până la 30 de zile pentru structura de vânzare respectivă”, a detaliat Primăria Timișoara.",
        "label": "Banat"
    },
    {
        "title": "Adrian Torma: „Ai sa ajungi primar, Eugen Băleanu, patru ani m-ai tocat cu câinii vagabonzi, să te văd ce vei face tu!”",
        "text": "Întâlnire de lucru între Eugen Băleanu și Adrian Torma pentru pregătirea alegerilor din 24 ianuarie 2021, Adrian Torma decizând, dat fiind că nu mai poate candida, să-l susțină și sprijine pe Eugen Băleanu la funcția de primar.\n\nPrintre discuțiile animate fostul edil, Adrian Torma, i-a spus lui Eugean Băleanu: „Ai ajuns primar! Patru ani m-ai tocat cu câinii vagabonzi, să te văd ce vei face tu!”\n\n„Duminică vă așteptăm la vot, noi nu fraudăm alegerile. Noi suntem pentru oraș, eu cu domnul președinte, Florin Călinescu, și oamenii care ne înconjoară. N-am venit să plătim voturile cu 50 de lei, nu avem flotanți, nu avem mascați, nu avem mașini să vă intimideze, nu avem nimic decât voința cetățeanului este voința noastră. Noi trebuie să obținem acordul cetățenilor pentru a fi votat Eugen Băleanu. Asta facem, încercăm să convingem oamenii să vină la vot” transmite liderul Partidului Verde Moldova Nouă.",
        "label": "Banat"
    },
    {
        "title": "Şapte partide politice au reprezentanți în secțiile de vot la alegerile parlamentare!ALDE fara reprezentanti!",
        "text": "Biroul Electoral Central (BEC) a transmis, sâmbătă, cu 24 de ore înainte să expire termenul limită până la care partidele își pot desemna reprezentanții din secțiile de votare, o circulară către toate birourile electorale de circumscripții din țară în care le comunică acestora că PSD, PNL, USR, UDMR, Pro Romania, PMP și Grupul minorităților naționale din Camera Deputaților sunt partidele parlamentare care pot desemna în prima etapă oameni în secțiile de votare la alegerile parlamentare din 6 decembrie. Urmează să fie tras la sorți, în a doua etapă, un al optulea partid care va avea reprezentant în secțiile de votare. Acest partid va fi neparlamentar, dar obligatoriu participant în alegeri.\n\nUn partid politic este considerat participant în alegeri într-o circumscripție electorală dacă a propus cel puțin o candidatură definitivă pentru oricare dintre funcțiile de senator sau deputat în circumscripția electorală respectivă.\n\nALDE este singurul partid parlamentar care a obținut mandate în alegerile din 2016 și care nu poate desemna reprezentanți în secțiile de votare la alegerile din 2020 pentru Camera Deputaților și Senat, pentru că nu a depus candidaturi la scrutinul parlamentar. Candidații ALDE se regăsesc pe listele de candidați depuse de Pro România.\n\nAzi, 22 noiembrie, la ora 24.00, expiră termenul până la care partidele pot comunica birourile electorale de circumscripție (sau oficiului electoral in cazul Bucureștiului) lista reprezentanților lor în birourile electorale ale secțiilor de votare.",
        "label": "Banat"
    },
    {
        "title": "Romeo Dunca, executat silit și acuzat de înșelăciune! Patronul Termoconstruct, reclamat procurorilor pentru fals, șantaj și evaziune fiscală!",
        "text": "Samuel Barbu și Romeo Dunca se denunță reciproc organelor de cercetare penală! Fiecare susține că a fost escrocat de celălalt în proiectul imobiliar din centrul Reșiței!\n\nScandalul dintre cei doi oameni de afaceri a fost făcut public chiar de Romeo Dunca, imediat după ce instanța de judecată a admis executarea silită a acestuia până la concurența sumei de aproape 3 milioane de lei. Temându-se că poprirea tuturor conturilor sale și eventualul sechestru pe bunurile patrimoniale pot fi exploatate de adversarii săi politici pentru a-l denigra, președintele Consiliului Județean Caraș-Severin a dezvăluit din proprie inițiativă „experiența încercată cu Samuel Barbu, patronul firmei Termoconstruct, una neplăcută încă de la începutul colaborării pentru edificarea blocului din centrul Reșiței”.\n\nRomeo Dunca susține că, pe parcurs, a fost tot mai dificil de lucrat cu Samuel Barbu și că și-a dat seama că patronul firmei de construcții a încercat să-i jumulească pe el și pe ceilalți acționari ai firmei imobiliare. „Întârzierile constructorului antreprenor general Termoconstruct, cât și încercările de fraudare repetată a clientului de către Samuel Barbu prin date false referitoare la cantități adăugate în multe situații de lucrări au creat un mediu ostil.”, a adăugat acesta.\n\nSituația a devenit și mai tensionată, explică Romeo Dunca, după ce „prima încercare de introducere a biletului la ordin lăsat garanție pentru sume de până la 300.000 de euro și completat ilegal cu mânuța patronului Termoconstruct SRL a eșuat”.\n\nA doua încercare de executare silită i-a reușit însă lui Samuel Barbu. Romeo Dunca îl lipește pe Samuel Barbu de PSD, dând și o altă tentă litigiului cu Termoconstruct: „Insistența și curajul aproape dement dat de disperarea de a pune mana pe bani necuveniți au făcut ca, după manevre de neînțeles, să se găsească un alt executor, care să sperăm că a fost doar indus în eroare și nu știa toată istoria, care a luat-o de la capăt cu această executare. Vom contesta această încuviințare a executării și vom opri ticăloșia. Apropierea lui Samuel Barbu de anumite persoane politice din județ cărora le-a găzduit microbuzele de campanie în locațiile firmelor controlate sau ușurința cu care alți candidați la diferite funcții au preluat minciuni scoase în presă de acest om pe exact această temă nu va fi suficientă pentru a ne escroca și obliga să plătim sume necuvenite!”\n\nRomeo Dunca susține că firma care deține complexul rezidențial din centrul Reșiței nu-i mai datorează nimic firmei lui Samuel Barbu. Mai puțin garanția de bună execuție. Cât despre penalitățile pretinse de Termoconstruct, acestea sunt contestate în instanță, pe motiv că ar fi aberante și doar un instrument de șantaj.\n\nRevenind la executarea sa silită, Romeo Dunca o cataloghează drept o ticăloșie a lui Samuel Barbu. Pretinde că patronul Termoconstruct a prezentat băncii un bilet la ordin completat ilegal de către acesta și pe o cu totul altă sumă decât cea acceptată a fi garantată de Romeo Dunca. Reprezentantul firmei lui Romeo Dunca a făcut chiar o plângere penală în care se reclamă „o escrocherie făcută chiar folosindu-se manipularea situațiilor financiare prin emiterea facturilor fictive, diferite de situațiile de lucrări aprobate personal de acest Samuel Barbu respectiv de facturi de penalități ireale emise fără suport, plecând de la facturile fictive diferite de situațiile de lucrări aprobate. Cum s-a procedat justifică inclusiv o plângere penală la Parchetul European pentru folosirea situațiilor financiare manipulate în vedere câștigării licitațiilor cu finanțare europeană în valoare de 28 milioane euro conform datelor publice SICAP.”, a mai dezvăluit președintele CJ.\n\nSamuel Barbu a fost reclamat în octombrie 2022 organelor de cercetare penală pentru comiterea infracțiunilor de înșelăciune, fals, șantaj și evaziune fiscală. Recent însă, omul de afaceri reșițean a obținut executarea silită a lui Romeo Dunca, semn că afacerile între cei doi sunt mult mai complicate.\n\n„Are deja poprire pe conturi! Am primit cu întârziere încheierea instanței și nu am putut face executarea imediat. El știa, a putut să-și organizeze banii, vedem ce mai găsim prin conturi. Mi-au trimis tot felul de mesaje, m-au amenințat, știau de executare. Urmărim tot ce are ale, conturi, împrumuturi, proprietăți. E vorba despre aproximativ 2,9 milioane lei. Ce a făcut Romeo Dunca e penal, nu ce am făcut eu. El a semnat în calitate de acționar principal în cadrul societății, dar el nu are nicio calitate, nu a avut nicio calitate în cadrul firmei! E înșelăciune în cea mai simplă formă! A semnat biletul la ordin, el fiind refuzat la bancă pe motiv că nu corespunde specimenul de semnătură, nu pentru că nu erau banii în cont! Aștept ca organele statului să se sesizeze și să-și facă datoria pentru că aici vorbim de înșelăciune în cea mai pură și simplă formă, cu actele pe masă semnate de mânuța lui!”, a replicat Samuel Barbu.\n\nPatronul Termoconstruct susține că a fost tras pe sfoară și, în plus, că firma sa suferă grave prejudicii de imagine și implicit financiare din cauza acuzațiilor lui Romeo Dunca. „Mă afectează rău de tot treaba asta. Firma suferă prejudicii imense de imagine, m-a făcut golan, neserios. Păi eu lucrez cu furnizori, cu bănci.\n\n„Spune povești, că fac evaziune fiscală. Sunt toate facturile înregistrate, eu nu fac evaziune. Am fost verificat de organele de cercetare, reiese clar că am plătit contribuțiile. Ei nu s-au așteptat să fac asta, am tot încercat să mediem. Ei s-au declarat mulțumiți, nu au avut nimic de obiectat la finalizarea lucrărilor. M-au înșelat! Noi trebuia să acordăm o limită de credit de 300.000 de euro, dar au amânat plăți și am fost nevoit să iau credit bancar, astfel că, la un moment dat, am avut 1 milion cu care am susținut proiectul. Dunca a adus 500.000 și au luat credit 2,5 milioane. Noi avem un proces verbal de finalizare a lucrărilor fără obiecțiuni. Lucrările, din diferite motive, au fost prelungite, dar din motive independente de voința noastră. Nu au plătit, de asta au și ajuns să aibă astfel de penalități, nu au plătit o grămadă de timp, amânau plățile. Noi nu am făcut toate lucrările în blocul ăla, instalatorii erau ai lui, ei nu veneau și nu munceau, eu nu puteam să finalizez băile fără instalații făcute sau fără partea electrică. S-a întârziat din motive ce nu ne pot fi imputate nouă.”, a mai comentat Samuel Barbu.",
        "label": "Banat"
    },
    {
        "title": "Traficanți de migranți, nepelazi și și sirieni, interceptați la granițele din Timiș",
        "text": "Polițiștii de frontieră din Timiș au prins la granițe doi traficanți de migranți, dar și străini din Nepal și Siria care voiau să treacă ilegal în Ungaria și Jimbolia.\n\nÎn apropierea graniței cu Serbia, în localitatea Cărpiniș, pe drumul 59A, polițiștii au oprit o autoutilitară condusă de un cetățean român, având ca pasager un alt conațional. În compartimentul marfă au fost găsiți șapte cetăţeni străini, șase bărbați și o femeie.\n\n„Verificările preliminare au relevat că persoanele depistate ascunse sunt cetățeni nepalezi, cu vârste cuprinse între 24 și 42 de ani, intrați legal pe teritoriul României”, trasmite Poliția de Frontieră.\n\nLa Cenad, au fost descoperiți doi cetăţeni din Siria ascunşi în portbagajul unui autoturism.\n\nȘoferul și pasagerul, care sunt soț și soție, sunt cercetați pentru infracțiunea de trafic de migranţi.\n\n„În data de 23.10.2024, în jurul orei 21.45, la Punctul de Trecere a Frontierei Cenad, s-a prezentat pentru efectuarea formalităţilor de frontieră, pe sensul de ieşire din ţară, o femeie în vârstă de 34 de ani, cetățean român, având ca pasageri pe soțul acesteia, pe fiul lor minor și un conațional luat la ocazie. În urma unui control amănunțit al mijlocului de transport, polițiștii de frontieră au descoperit, ascunși în portbagajul autoturismului, doi cetățeni străini”, mai aflăm de la polițiști.",
        "label": "Banat"
    },
    {
        "title": "Tânără șoferiță, rănită după ce a intrat într-un copac de pe marginea străzii",
        "text": "Accidentul s-a petrecut vineri după-amiază, în Timișoara, pe Calea Sever Bocu, dinspre Dumbrăvița spre Divizia 9 Cavalerie.\n\nCa să evite coliziunea cu un autoturism din față, care frânase brusc, o șoferiță în vârstă de 22 de ani a trecut pe banda a doua a șoselei, a ajuns pe trotuar și a intrat în coliziune cu un copac.\n\nPolițiștii au întocmit dosar penal pentru vătămare corporală din culpă.",
        "label": "Banat"
    },
    {
        "title": "O noua transa de 3492 de mii de doze de vaccin pentru Caras-Severin!",
        "text": "La Direcția de Sănătate Publică a județului Caraș-Severin a sosit în această dimineață o nouă tranșă de vaccinuri anti Covid-19. Este vorba de 3492 de doze, de la Pfizer, Moderna și AstraZeneca. Vaccinurile au plecat spre centrele de vaccinare, astfel că la Spitalul Orășenesc din Oravița au ajuns 480 de doze de la Pfizer, la Spitalul Orășenesc din Moldova Nouă 498 de doze Pfizer, la Centrul Multifuncțional din Bozovici 222 de doze Pfizer, la Centrul Bocșa 240 de doze Pfizer, la Centrul Slatina Timiș 410 doze Moderna, la Centrul Soceni 420 de doze Moderna, la Spitalul Municipal din Caransebeș 552 de doze Pfizer, la Spitalul Județean din Reșița 84 de doze Pfizer, la Centrul Sabin Păuța din Reșița 288 de doze Pfizer, la Colegiul Economic Reșița 180 de doze AstraZeneca, la Centrul Mihai Peia 100 de doze AstraZeneca și la Centrul Medical Județean 18 doze Pfizer.",
        "label": "Banat"
    },
    {
        "title": "Certificatul verde și fără doza a treia de vaccin împotriva Covid-19!",
        "text": "Secretarul de stat, Andrei Baciu, spune că putem beneficia de certificatul verde și fără doza a treia de vaccin împotriva Covid-19.\n\n Medicul Andrei Baciu a adăugat că această doză nu este o condiție obligatorie de schemă completă de vaccinare.\n\n „Apare pe certificatul digital că s-a făcut a treia doză, dar nu e condiţie obligatorie de schemă completă care ţine de eliberarea certificatului digital”, a declarat medicul Andrei Baciu.\n\n Secretarul de stat a vorbit și despre testele gratuite care pot fi efectuate în farmacii, dar și despre diferența dintre gripă și COVID.\n\n „Ne putem testa gratuit la 112, dar sunt şi teste distribuite prin DSP la medicii de familie, dar sunt şi peste 100 farmacii care folosesc teste gratuite distribuite de Ministerul Sănătăţii”, a precizat medicul Andrei Baciu.\n\n Testele antigen rapide sunt puse la dispoziția farmaciilor, gratuit, prin Direcțiile de Sănătate Publică, iar farmaciile pot percepe o taxă pentru acest serviciu.",
        "label": "Banat"
    },
    {
        "title": "Polițiștii din Timiș au început „vânătoarea de artificii”! Un lanț de magazine a fost percheziționat",
        "text": "Până în ianuarie 2025, polițiștii din toată țara desfășoară acțiunea „Pirotehnic”. În Timiș a fost percheziționat un lanț de magazine de unde au fost confiscate articole pirotehnice periculoase.\n\nDesciderile au avut loc la magazine din Timiș și județele Arad, Bacău, Constanța, Dolj, Suceava, Iași, Sibiu, Brăila și Ilfov. Polițiștii aveau informații că lanțul de magazine comercializa articole pirotehnice, de diferite categorii, unele dintre acestea interzise a fi deținute și utilizate de către publicul larg.\n\n„Astfel, au fost indisponibilizate 116 kg de articole pirotehnice, din categoria F2, destinate utilizării exclusive a pirotehnicienilor și aflată, la vânzare, către publicul larg, fiind întocmite 6 dosare penale și aplicată o sancțiune contravențională, de 10.000 de lei”, aflăm de la Poliția Română.\n\nAcțiunea „Pirotehnic” a început încă de la finalul lunii septembrie, iar până acum au fost desfășurate 474 de controale la persoane fizice și juridice autorizate, întocmite 47 de dosare penale, constatate 50 de infracțiuni, cercetate 55 de persoane și efectuate 13 percheziții domiciliare. Au fost aplicate 62 de sancțiuni contravenționale, în valoare de 85.505 lei. Polițiștii au indisponibilizat peste 3,2 tone de articole pirotehnice, în valoare de 59.070 de lei.",
        "label": "Banat"
    },
    {
        "title": "Stadionul „Dan Păltinișanu” Timișoara: a fost desemnat câștigătorul lucrărilor de demolare",
        "text": "Urmează o perioadă de șapte zile în care legea permite depunerea de contestații.\n\n13 firme și asocieri s-au arătat interesate de lucrările de demolare a stadionului și au depus oferte la licitație. Luni, președintele CJ Timiș a anunțat că a fost desemnat câștigătorul.\n\n„De astăzi, avem desemnat un câștigător care, dacă nu există contestații, se va putea apuca de treabă.”, a anunțat Alfred Simonis, liderul CJT. „Până la terminarea lucrărilor de demolare va fi finalizată și licitația pentru proiectarea și execuția noului stadion Dan Păltinișanu și, dacă totul merge conform planului nostru, la anul vom demara construcția celei mai moderne arene din România”, a mai spus Simonis.\n\nNumele firmei câștigătoare cu care se va semna contractul va fi anunțat public după încheierea perioadei de contestații. CJ Timiș are în buget, în acest moment, doar 1 milion de lei pentru demolarea stadionului. Banii ar fi suficienți pentru procedurile pe care demolarea le-ar presupune în acest an, spun reprezentanții CJT, dacă acestea vor demara.\n\nVă reamintim, Guvernul României a emis, la jumătatea lunii august, hotărârea de demolare a stadionului „Dan Păltinișanu”. Documentul era necesar licitației pe care CJ Timiș trebuia să o lanseze pentru punerea la pământ a actualei arene. Lucrările de demolare sunt estimate de proiectant la 29 de milioane de lei, inclusiv TVA. Sursa banilor este bugetul județului.",
        "label": "Banat"
    },
    {
        "title": "Lugojul vrea finanțare pentru izolarea termică a blocurilor",
        "text": "Anunțul a fost făcut la finalul ședinței extraordinare de buget din această săptămână, izolarea termică a locuințelor fiind considerată ca foarte importantă pentru dezvoltarea orașului. Rectificarea bugetară a adus un plus de aproximativ 2.260.000 de lei, bani care au fost direcţionaţi în mod special pentru cheltuieli de personal a aparatului de specialitate al Primăriei și instituțiilor din subordine. „Prin această rectificare, am asigurat partea de cheltuieli de personal a aparatului de specialitate al Primăriei și instituțiilor din subordine, partea de cheltuieli pentru învățământ și în special pentru copiii cu nevoi speciale. Pentru învățământ, am mai asigurat și partea de cheltuieli curente pentru desfășurarea activității, astfel încât să fie dus la bun sfârșit anul 2024. S-au alocat în mod special sume doar pe partea de funcționare”, a declarat primarul Călin Dobra.\n\nLa partea de dezvoltare, a fost aprobată pregătirea unui singur proiect. „Avem, la partea de dezvoltare, un singur proiect, dar unul important. Ținând cont că s-a deschis o linie de finanțare pentru tot ce înseamnă reabilitarea energetică a blocurilor de locuințe din municipiu, am deschis un punct pe lista de investiții, tocmai în ideea de a avea documentația și de a depune o cerere de finanțare în acest sens”, precizează primarul Călin Dobra. Conform documentelor aprobate în consiliu, eficientizarea energetică în clădiri rezidențiale privește Cartierul Stadion, Cartierul Micro IV, Cartierul J. C. Drăgan (ITL), Cotu Mic, str. Coriolan Brediceanu și str. Banatului.",
        "label": "Banat"
    },
    {
        "title": "Escrocul cu 1.000 de voci s-a umplut de bani dându-se Laura Codruța Koveși!",
        "text": "Romi Varga, actualmente Romi Vartanian, se laudă că a câștigat 190.000 de lei înșelând diferite asociații imitându-i perfect vocea actualului procuror-șef al Parchetului European!\n\nPrins în flagrant la Reșița, unde dădea o lovitură de 10.000 de lei, celebrul escroc care a înșelat mai mulți oameni imitând vocile unor persoane cunoscute speră să scape ieftin de rigorile legii, mărturisind că țeapa pe care o pregătea asociației „Uniți Reușim” e o găinărie, pentru care nu merită atâta efort din partea anchetatorilor. Nici măcar a părții vătămate, în condițiile în care și prejudiciul a fost recuperat. Iar pentru a fi și mai convingător, cel cunoscut drept escrocul cu 1.000 de voci a mărturisit oamenilor legii că, dându-se Laura Codruța Koveși, a reușit să păcălească niște asociații din Cluj cu suma de 190.000 de lei.\n\nLa Reșița s-a folosit de numele Monei Muscă. „Folosindu-se de numele unei persoane cunoscute, căreia i-ar fi disimulat vocea în timpul convorbirii telefonice cu reprezentanții ONG-ului, bărbatul i-a convins să-i înmâneze suma de bani, care i-ar fi fost necesară pentru o intervenție chirurgicală urgentă. Cercetările sunt continuate în acest caz, pentru săvârșirea infracțiunii de înșelăciune.”, a transmis IPJ Caraș-Severin.\n\nLiliana Gherle, președinta asociației „Uniți Reușim”, a dezvăluit pentru Express de Banat cum i-a venit de hac escrocului: „M-a sunat dându-se doamna Mona Muscă. Mi-a cerut ajutor financiar pentru a susține operația unui copil. Am fost de acord să ajutăm, dar insistențele lui m-au făcut să am semne de întrebare. Atunci l-am sunat pe domnul senator Marcel Vela, despre care știam că are o prietenie veche cu doamna Mona Muscă. Când i-am spus despre ce este vorba m-a avertizat imediat. Acest Romi Varga se mai folosise și în trecut de numele doamnei Mona Muscă. Atunci am căutat pe internet și am aflat povestea escrocului cu 1.000 de voci. Am mers la Poliție, iar polițiștii de la Biroul de Investigații Criminale al Poliției Municipiului Reșița l-au prins în flagrant în timp ce pleca de la asociație cu cei 10.000 de lei.”\n\nÎn vârstă de 42 de ani, Romi Vartanian a fost reținut timp de 24 de ore, apoi a părăsit arestul IPJ sub control judiciar.",
        "label": "Banat"
    },
    {
        "title": "În Timiș, aproape 200 de tentative de trecere ilegală a frontierelor",
        "text": "La frontiera cu Serbia au fost prinse 144 de persoane în tentativa de trecere frauduloasă, iar la granița cu Ungaria alte 43. Migranții provin în principal din Nepal, Bangladesh și Vietnam.\n\nDatele sunt din trimestrul III al acestui an și au fost prezentate la Prefectura Timiș, la Comandamentul pentru Managementul Integrat al Frontierei de Stat.\n\n„Prin cele 6 puncte de trecere a frontierei din județul Timiș, în trimestrul III, au tranzitat frontiera de vest 993.014 călători și 360.732 de mijloace de transport. Pe linia infracțiunilor privind traficul de substanțe interzise, au fost reținute 6,5 grame de canabis, 3 fiole de anabolizante, 20 de țigarete ce conțineau canabis, 254 de precursori, 60 de unități de testosteron și 132 de pastile de bromazepam”, se arată în raport.\n\nÎn Centrul Regional de Proceduri și Cazare a Solicitanților de Azil Timișoara, în 2024, 53 de persoane au primit o formă de protecție, iar 60 de cereri au fost depuse pentru participarea în programul de integrare. Dintre acestea, 40 de persoane au finalizat programul, 14 au fost excluse, iar 63 beneficiază în continuare de acest sprijin. Totodată, 44 de solicitanți de azil au primit adeverințe de muncă și au fost angajați pe perioada procedurii de azil, demonstrând dorința lor de integrare în societatea românească.",
        "label": "Banat"
    },
    {
        "title": "Disperare în Dognecea: Zeci de oameni caută un bărbat rănit, dispărut în pădure",
        "text": "Tensiune și îngrijorare s-au așternut peste mica comunitate din Dognecea, județul Caraș-Severin, unde un bărbat de 45 de ani, cunoscut cu probleme medicale, este de negăsit de zile întregi. În dimineața zilei de 27 septembrie, Dumitru Cosmin Ion a părăsit locuința, rănit, și s-a îndreptat spre pădure după o ceartă aprinsă cu sora sa, lăsând în urmă o familie îngrijorată și o comunitate în stare de alertă. Plin de furie și frustrare, bărbatul și-ar fi provocat plăgi adânci la mâna dreaptă, semn al unei suferințe care se adâncea în el de multă vreme. De atunci, nimeni nu l-a mai văzut. O armată de polițiști, jandarmi, polițiști de frontieră, pădurari și voluntari au pornit în căutarea lui, dar fiecare oră care trece fără nicio veste adâncește teama că timpul ar putea fi inamicul cel mai mare. Cu semnalmente clare — 1,70 metri înălțime, greutate 70 kg, tuns scurt și ochi căprui —, Dumitru Cosmin Ion a devenit figura centrală a unei misiuni dramatice. Câini de urmă și o dronă au fost folosite pentru a acoperi întinderile mari ale pădurii care se întind din Dognecea până la Rafnic, Lupac și Ocna de Fier, însă până acum totul pare în van. Natura, de această dată, ascunde cu gelozie urmele unui om pierdut în propria suferință. Poliția Județeană a reluat căutările în această dimineață, iar șansele ca bărbatul să fie găsit în viață scad cu fiecare zi. Familia și apropiații privesc cu disperare spre pădurea care pare să nu mai dorească să le ofere răspunsuri. Oricine are informații este rugat să contacteze poliția, în speranța că Dumitru Cosmin Ion va fi găsit înainte ca pădurea să-l înghită definitiv.",
        "label": "Banat"
    },
    {
        "title": "Spital la standarde europene la Moldova Nouă!",
        "text": "Primarul orașului Moldova Nouă, Ion Chisăliță, împreună cu echipa din Primărie a facilitat întâlnirea delegației de specialiști din cadrul Policlinicii Golubac cu medicii și specialiștii din cadrul Spitalului Orășenesc Moldova Nouă. Întîlnirea cu oaspeții sârbi fiind în strânsă legătură cu protocolul de colaborare semnat între Primăria orașului Moldova Nouă și Primăria Golubac, care urmărește atât schimbul de experiență, cât și implementarea proiectelor comune pentru îmbunătățirea calității actului medical.\n\nÎmpreună cu Sebastian Pătroi, managerul Spitalului Orășenesc Moldova,medici, subprefectul Cristian Gâfu, Daniela Popescu, șefa Serviciului de Ambulanță Caraș-Severin, dar și cu primarii liberali Jurca Ilie, comuna Sichevița, și Marius Pohanka, comuna Naidăș, Ion Chisăliță, a prezentat oaspeților din Serbia cum au evoluat lucrurile în timp, dar și eforturile depuse pentru îmbunătățirea calității actului medical de la Moldova Nouă. S-a print cu primul spital ,,Ion.I.C. Brătianu – 1936 – care a funcționat cu 30 de paturi, un medic chirurg, trei cadre medii și trei infirmiere,apoi a fost necesară înființarea unui nou spital cu policlinică, odată cu pornirea exploatării cuprului la Moldova Nouă – Spitalul Orășenesc Moldova Nouă și Policlinica care funcționează din 1976 până la revigorarea resursei umane, asigurarea infrastructurii de calitate, 145 de paturi – la momentul actual, și a aparaturii profesionale.\n\nDealtfel, interesat de crearea locurilor de muncă (Delphi Packard) și dezvoltare socială, educațională, edilul Ion Chisăliță nu a omis importanța calității actului medical, motiv pentru care, în primul său mandat – 2008-2012, a găsit pârghia necesară (POR 2007-2013 – peste 10 milioane de lei) pentru reabilitarea, modernizarea și dotarea Policlinicii din oraș, în anul 2011. Printre cabinetele dotate se numără: medicină internă, oftalmologie, pediatrie, radiologie și imagistică medicală, ortopedie și traumatologie, dermato-venerologie, obstetrică-ginecologie, laboratoarele: biochimie, hematologie, sterilizare, vestiare pentru femei și bărbați, dușuri, sală de odihnă.\n\nTot prin interesul pentru atragerea fondurilor europene ( POIM 2014-2020 – peste 5 milioane de lei) a fost dotat cu aparatura necesară Compartimentul de Anestezie și Terapie Intensivă (la începutul anului în curs, mai exact 20 ianuarie 2023, întreaga aparatură era instalată):\n\nPotrivit primarului liberal din Moldova Nouă, Ion Chisăliță, din cele 96 de echipamente medicale trecute pe lista de necesități, în valoare de 7.698.000 lei, la care se adaugă contribuția Primăriei orașului Moldova Nouă – peste 10%, unitatea medicală a intrat deja în posesia a 77 de echipamente sanitare urmând ca, până la sfârșitul anului în curs, să ajungă și cealaltă parte a aparaturii atât de necesare nu doar celor patru secții: Secția de Medicină Internă, Secția de Chirurgie Generală, Secția de Obstetrică-Ginecologie, Secția de Pediatrie, ci și Camerei de gardă, Laboratorului de analize medicale, Laboratorului de radiologie și imagistică, Ambulatoriului de balneofiziokinetoterapie, Compartimentului de Anastezie și Terapie Intensivă, Blocului Operator, Cabinetului ORL etc.\n\nCel mai recent proiect în cadrul acestui mandat al primarului Chisăliță este derulat de Fundația Comunitară Banatul Montan, în parteneriat cu Primăria orașului Moldova Nouă, care vizează dotarea cu echipamente moderne a Compartimentului de Neonatologie. Valoarea proiectului este de 200.000 lei, unitatea administrativ-teritorială Moldova Nouă asigurând cofinanțarea în sumă de 20.800 lei.",
        "label": "Banat"
    },
    {
        "title": "Câine din Oravița, salvat de Poliția Animalelor! Stăpânul l-a ținut cu tumoarea în abdomen",
        "text": "Poliția Animalelor a deschis un dosar penal pentru un stăpân de câine care i-a cupat urechile și l-a lăsat cu o tumoare în abdomen.\n\nAgenții au salvat un câine de la suferința la care a fost supus de stăpânul său din Răchitova, Oravița. Proprietarul a fost sancționat contravențional pentru că nu a asigurat asistență medicală animalului și s-a ales cu dosar penal pentru intervenții chirurgicale destinate modificării aspectului unui animal.\n\nCâinele a fost încredințat unei asociații pentru protecția animalelor, care s-a angajat să îi ofere tratamentul necesar.",
        "label": "Banat"
    },
    {
        "title": "Alfred Simonis, oficial președinte CJ Timiș. Primele decizii",
        "text": "Câteva sute de aleși locali, șefi de deconcentrate și membri de partid au venit la ceremonia în care Alfred Simonis a devenit președinte cu acte în regulă al CJT.\n\nÎn ședința de luni, Alin Nica i-a predat ștafeta lui Alfred Simonis, la conducerea CJT. Și, simbolic, eșarfa tricoloră.\n\n„Văd că am reușit să umplem sala astăzi, nu știu dacă din interes pentru noul președinte sau de bucurie pentru plecarea mea. Sau poate unii se așteaptă să ne luăm la păruială. Îi dezamăgesc pe aceștia, am dat sarcină ca toate cuțitele, topoarele, săbiile să fie lăsate la poartă.”, a spus Alin Nica. „Pe parcursul mandatului meu, am accesat 19 linii de finanțare europeană, obținând peste 300 de milioane de euro. Vă lansez o provocare constructivă: să depășiți acest record și, de ce nu, să dublați resursele atrase!”, a mai spus Nica. El rămâne în mandatul 2024-2028 consilier județean din partea Forța Dreptei.\n\nSocial-democratul Alfred Simonis devine președintele CJT la aproape cinci luni de la câștigarea alegerilor.\n\n„Îmi doresc ca împreună cu Dominic Fritz să întărim relația între cele două instituții. E important să colaborăm și cu ceilalți primari din județ și vă asigur că voi fi președintele tuturor locuitorilor, indiferent de culoarea politică a primarului localității în care locuiesc. (…) Parcă de fiecare dată am văzut o teamă a decidenților politici ca nu cumva adversarul, reprezentatul celuilalt partid, să realizeze ceva măreț pentru că astfel câștigă puncte electorale. Această mentalitate se va încheia, cel puțin la consiliul județean, sub administrația mea, împreună cu Alex Iovescu, Alin Popovici, Adi Pau și cu toți ceilalți care sunt pe diferite poziții în consiliul județean.”, a spus Alfred Simonis imediat după depunerea jurământului.\n\n„Freddy, îți doresc mult succes!”, i-a urat ministrul Transporturilor, Sorin Grindeanu, „camaradului” său, cum l-a numit pe Alfred Simonis. „Timișul are nevoie ca de aer de un management coerent cu o viziune integrată și cu putere de acțiune, chiar dacă s-a investit masiv în ultimii trei ani, în județ.”, a spus Sorin Grindeanu.\n\n34 din cei 36 de consilieri județeni validați de Tribunalul Timiș au depus jurământul în ședința de luni. Au fost absente Aura Danielescu și Mihaela Șora, ambele de la PSD. Ele vor depune jurământul într-o ședință ulterioară.\n\nÎn urma înțelegerii politice ulterioare alegerilor, PSD și PNL vor da câte un vicepreședinte. De la PSD va fi Alexandru Iovescu, iar de la PNL – Alin Popoviciu. Noul președinte al CJT a anunțat că aceștia vor fi votați într-o viitoare ședință, vineri.\n\nÎntre primele decizii luate de Simonis este și numirea lui Adrian Pau în funcția de administrator public al județului. Noul președinte CJT a refuzat să spună care sunt atuu-urile lui Pau pentru ocuparea acestei poziții.\n\nConsiliul Județean Timiș are 36 de consilieri județeni plus președintele. Potrivit rezultatelor alegerilor locale din 9 iunie, PSD și PNL vor avea în noul mandat 20 de consilieri județeni din totalul de 36 – 11 de la PSD, 9 de la PNL.\n\nLor li se adaugă președintele PSD al consiliului.\n\nDin noul CJ Timiș mai fac parte 11 consilieri de la Alianța Dreapta Unită (USR, Forța Dreptei și PMP) și 5 de la AUR.",
        "label": "Banat"
    },
    {
        "title": "NEWS ALERT: Cresc numarul persoanelor infectate cu COVID-19 in Oraşul Moldova Nouă, s-a depăşit pragul de 3‰!",
        "text": "Judeţul Caraş-Severin se apropie de zona roşie, incidenţa cazurilor de COVID-19 ajungând, astăzi, la 2,85 la 1.000 de locuitori, după ce în ultimele 14 zile au fost confirmate peste 1000 de îmbolnăviri. Numărul total al cazurilor de COVID-19 înregistrate în judeţ de la începutul pandemiei a ajuns la 3.747, după ce astăzi au fost confirmate 88 de noi îmbolnăviri.\n\nAstăzi a fost înregistrată o rată de 2,85 cazuri la 1.000 de locuitori. În 15 localităţi, printre care şi municipiul Reşiţa şi oraşul Moldova Nouă, este depăşit pragul de 3‰, iar în 28, printre care municipiul Caransebeş şi oraşele Anina, Băile Herculane, Oţelu Roşu şi Oraviţa, sunt peste 1,5 cazuri la 1.000 de locuitori.\n\nÎn intervalul 14.11.2020 (10:00) – 15.11.2020 (10:00) au fost raportate 113 decese (77 bărbați și 36 femei), ale unor pacienți infectați cu noul coronavirus, internați în spitalele din Alba, Arad, București, Bacău, Bistrița-Năsăud, Bihor, Botoșani, Brașov, Călărași, Caraș-Severin, Constanța, Gorj, Galați, Harghita, Hunedoara, Iași, Ilfov, Neamț, Olt, Prahova, Sibiu, Suceava, Timiș, Vrancea și Vaslui.\n\nDintre acestea, 1 deces a fost înregistrat la categoria de vârstă 0-9 ani, 6 decese la categoria de vârstă 40-49 de ani, 17 decese la categoria de vârstă 50-59 de ani, 36 decese la categoria de vârstă 60-69 ani, 26 decese la categoria de vârstă 70-79 ani și 27 decese la categoria de peste 80 de ani.\n\n106 dintre decesele înregistrate sunt ale unor pacienți care au prezentat comorbidități, 6 pacienți decedați nu au prezentat comorbidități, iar pentru 1 pacient decedat nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 12.996. Dintre acestea, 1.169 sunt internate la ATI.",
        "label": "Banat"
    },
    {
        "title": "Carantinare obligatorie 15 zile sau un test rapid? Ce era mai avantajos pentru statul Român?",
        "text": "Carantinare obligatorie 15 zile sau un test rapid? Ce era mai avantajos pentru statul Român? Povestea cu carantinarea obligatorie a celor care sosesc în ţară are multe semne de întrebare, la care ar fi trebuit să răspundă cineva… Statul Român pierde sume imense datorită carantinării persoanelor care intră în ţară, pe lângă costurile suportate integral de stat, o altă pierdere mare va fi cea suportată de proprietarii hotelurilor unde au fost cazaţi ,,carantinaţii”. Turistul va întreba de două ori dacă hotelul în care doreşte să se cazeze a fost ocupat cândva şi de carantinaţi.\n\n Dezastrul lăsat în hotelurile folosite pentru carantinaţi a fost expus în mass-media naţională, toate reparaţiile probabil vor intra în sarcina proprietarului sau a statului şi toate cele pentru reabilitarea hotelului. Sume enorme cheltuite în ,,pandemie” pentru transportul efectuat către zona de carantinare, escorta militară, cazare, masă, pază, şi altele. Sunt sume enorme/cazat comparativ cu un test rapid făcut chiar în vamă care, probabil, nu ar fi avut un preţ mai mare de 200 de euro…",
        "label": "Banat"
    },
    {
        "title": "Jandarmii cărășeni au dat recital la „Noaptea Cercetătorilor”",
        "text": "Jandarmii cărășeni alături de cercetători la „Noaptea Cercetătorilor” – Securitate și știință pentru un viitor mai sigur Într-o seară dedicată descoperirilor și dialogului, jandarmii cărășeni și alte structuri ale Ministerului Afacerilor Interne (MAI) din județul Caraș-Severin au fost prezenți la evenimentul „Noaptea Cercetătorilor”, găzduit de cadrele didactice ale Universității Babeș-Bolyai, secția Reșița. La sediul universității, cercetători, studenți, reprezentanți ai instituțiilor publice și membri ai comunității locale au venit să descopere cele mai recente inovații din domeniul cercetării științifice și să dezbată impactul acestora asupra societății. Un moment de atracție pentru public a fost expoziția de tehnică și autospeciale din dotarea structurilor MAI, inclusiv a jandarmilor cărășeni. Echipamentele folosite zilnic pentru a menține siguranța publică au stârnit interesul și curiozitatea participanților, care au avut ocazia să înțeleagă mai bine cum funcționează aceste instrumente și care este rolul lor esențial în prevenirea și gestionarea situațiilor de urgență. Cu fiecare explicație oferită, jandarmii au subliniat importanța tehnologiei în misiunile lor zilnice și rolul inovării în îmbunătățirea siguranței comunității. Un punct culminant al evenimentului a fost masa rotundă cu tema „Știința pentru pace și securitate”, unde jandarmii și celelalte structuri MAI au participat activ alături de cercetători. Discuțiile libere au atins subiecte de actualitate, precum securitatea umană, impactul cercetării asupra siguranței publice și cooperarea dintre instituțiile de securitate și mediul academic. Dialogurile au fost deschise și pline de substanță, explorând modurile în care știința și tehnologia pot contribui la un viitor mai sigur și mai previzibil. Fiecare participant a avut ocazia să abordeze teme relevante, de la prevenirea și gestionarea situațiilor de criză, până la educația pentru securitate destinată tinerilor. Jandarmii cărășeni și ceilalți reprezentanți ai structurilor MAI au evidențiat importanța colaborării interinstituționale și rolul cercetării științifice în consolidarea unui climat de siguranță în societate. S-au discutat tehnologii emergente și impactul acestora asupra siguranței publice, dar și cum inovațiile pot fi aplicate direct în menținerea ordinii și securității. Evenimentul „Noaptea Cercetătorilor” a fost mai mult decât o simplă întâlnire științifică – a reprezentat un pod între structurile de ordine publică și mediul academic. A fost o oportunitate pentru jandarmi și cercetători să își unească eforturile, să împărtășească idei și să promoveze dialogul deschis pe teme de interes comun, precum siguranța publică, educația și cercetarea. Într-o lume din ce în ce mai complexă, evenimente ca acesta ne reamintesc cât de importantă este colaborarea între toate instituțiile pentru a construi o societate mai sigură și mai informată. Astfel, „Noaptea Cercetătorilor” a lăsat în urmă nu doar noi perspective și idei inovative, ci și o relație mai strânsă între jandarmii cărășeni, structurile MAI și comunitatea academică locală, în beneficiul securității și păcii sociale.",
        "label": "Banat"
    },
    {
        "title": "Plan Urbanistic General al Lugojului, scos la licitaţie cu repetiţie",
        "text": "Primăria Lugoj a lansat mai multe licitații pentru selectarea operatorului economic care va elabora și actualiza documentele de amenajare a teritoriului și de planificare urbană la nivelul orașului, celebrul Plan Urbanistic General (PUG) al municipiului.\n\nActualul PUG a fost aprobat în 1999, iar valabilitatea lui tot fost prelungită prin hotărâre de Consiliul Local, deși nu mai corespundea realității actuale, iar ultima licitație, cea de-a treia, termenul limită de depunere a ofertelor a fost vineri, 8 noiembrie. La fel ca la cea anterioară, administrația locală a primit o singură ofertă, din partea aceleiași firme, Geodata Services, care a fost considerată inadmisibilă atunci.\n\nLa prima încercare din acest an a municipalității lugojene de înlocuire a principalei documentații de urbanism, în ianuarie, Primăria a pus la bătaie 185.000 de euro, dar nu a primit oferte eligibile, iar la a doua tentativă a crescut valoarea la aproximativ 260.000 de euro, sumă care s-a menținut și la această procedură de achiziție.\n\n„Investiția se înscrie în seria inițiativelor Municipiului Lugoj de îmbunătățire a calității vieții cetățenilor prin actualizarea Planului Urbanistic General ce va permite luarea de decizii bazate pe dovezi, investiții adecvate cerințelor locuitorilor bine direcționate și operațiuni eficiente. Obiectivul general al investiției îl reprezintă asigurarea continuării procesului de planificare urbană și teritorială bazată pe principiile de dezvoltare durabilă și inteligentă și de sporire a accesului digital la documentațiile de amenajare a teritoriului și de urbanism”, se arată în descrierea achiziției.\n\nNoul PUG va aduce o mai mare claritate în regimul de proprietate și va spori baza de impozitare de pe clădiri și terenuri. Planul Urbanistic General al Municipiului Lugoj, elaborat în 1998, nu a mai fost actualizat, cu excepția unor tentative incomplete și nefinalizate din partea a două firme care au intrat în insolvență. Contractul pentru întocmirea unui nou PUG a fost oricum întocmit contra unei sume foarte mici, de 130.000 de lei, atribuit la momentul 2007. În consecință, niciun proiectant care a moștenit acest contract nu a mai fost în stare să lucreze la el, pentru că suma era insuficientă pentru ducerea prestațiilor la bun sfârșit.\n\nPentru actualizarea acestuia există finanțare prin Planul Național de Redresare și Reziliență (PNRR).\n\nLa ora actuală, municipiul Lugoj are 210 străzi, piețe și pasaje. Cele mai lungi străzi din Lugoj sunt str. Timișoarei (2.804 m), str. Buziașului (1.853 m), str. Făgetului (1.805 m), str. Livezilor (1.579 m), str. Hezerișului (1.391 m), str. Bocșei (1304 m) și 1 Decembrie 1918 (1.266 m). Urmează, tot cu lungime de peste un kilometru, străzile 13 Decembrie, Morilor, Țesători, Caraiman, Tinereții și Islazu Mic.",
        "label": "Banat"
    },
    {
        "title": "„Felix Borcean este imaculat, nu a săvârșit niciun abuz în serviciu!”",
        "text": "Primarul Caransebeșului nu va răspunde penal pentru demolarea teraselor soției deputatului Dumitru Rujan, e de părere avocatul Cosmin Bolosin.\n\nAmenințat cu răspunderea în fața organelor de cercetare penală pentru că ar fi dispus în mod nelegal ridicarea din centrul Caransebeșului a teraselor deținute de firma Nicoletei Rujan, Felix Borcean poate sta liniștit, spune avocatul Bolosin, chiar dacă Tribunalul Caraș-Severin a dat câștig de cauză până acum în mai multe dosare legate de această speță familiei parlamentarului.\n\nNicoleta Rujan susține că e acoperită de contractul pe care îl are încheiat cu municipalitatea, că a plătit chiriile chiar în avans și doar setea de răzbunare a edilului-șef pe soțul ei ar fi în spatele intenției lui de a le demola terasele. În acest context a și anunțat că va înainta Parchetului o plângere penală pentru abuz în serviciu.\n\nAvocatul Cosmin Bolosin a comentat speța pentru Express de Banat: „Îmi vine foarte greu să cred că domnul Felix Borcean ar fi săvârșit vreo infracțiune. Din punctul meu de vedere, este alb, este curat, este imaculat. Nu a săvârșit infracțiunea de abuz în serviciu prin faptul că a dat un ordin sau ce o fi făcut ca să dărâme acele terase. Trebuie văzut contractul, dar până să ajungi să săvârșești infracțiunea de abuz în serviciu e cale lungă. Poți să-l acuzi de orice pe Felix Borcean, dar nu de comiterea de infracțiuni.”\n\nBolosin subliniază totodată faptul că abuzul în serviciu e o infracțiune săvârșită cu intenție, așa cum spune Codul Penal. „Eu nu cred că Felix Borcean se face vinovat de vreo infracțiune invocată de Nicoleta Rujan. Nu cred că Felix Borcean ar fi greșit în asemenea hal. Nu cred că e vorba nici măcar de neglijență”, a mai precizat avocatul. Totul se va lămuri, cel mai probabil, în instanțele civile.",
        "label": "Banat"
    },
    {
        "title": "Banatul are cele mai multe case centenare! „Majoritatea sunt clădiri cu identitate, au caracter și sunt de o frumusețe aparte”",
        "text": "Recensământul locuințelor arată că bănățenii au cele mai multe case cu vârstă de peste 100 de ani. Președintele Asociației Acasă în Banat, Radu Trifan, a comentat datele și povestește ce a descoperit.\n\nDacă procentual în Caraș-Severin avem 5,32% locuințe datate de dinainte de 1919 în timp ce Timișul are 4,66%, ca număr Timișul este pe primul loc în țară cu 14.830 de locuințe iar Carașul pe locul cinci cu 8276, după Arad, Brașov și Sibiu. Dintre acestea, în mediul urban din Timiș avem 6469 de case iar în Caraș-Severin 3440. Restul sunt în rural unde, procentual, Banatul de Munte are 7,05% din locuințe cu vârsta de trei cifre, iar Timișul 6,71%.\n\nRadu Trifan explică faptul că valoarea istorică nu e dată doar de vârstă și foarte multe clădiri de valoare au fost construite până la venirea comuniștilor, între 1919 și 1945. Chiar și aici, Banatul stă bine. Caraș-Severinul are 14,86% dintre locuințe construite în acea perioadă și Timișul 13,81%. Pe primele locuri sunt Aradul cu 23,44% și Vasluiul cu 16,60%. Una dintre explicații ar fi edificările din piatră din Transilvania și Banat care au fost adoptate mult mai repede decât în celelalte provincii istorice ale țării.\n\n„Datele recensământului evident că nu sunt perfecte, există și un număr mare de clădiri, de până la 10% la unele județe, a căror vechime nu este declarată. Însă, în orice ipoteză, putem trage concluzia că în Banat există o concentrare extraordinară de clădiri de patrimoniu […] Orașele din Banat încă mai au clădiri cu poveste, centre istorice care vorbesc despre cultura și civilizația europeană. Satul bănățean are aproape un sfert din clădiri construite înainte de 1945. Majoritatea sunt clădiri cu identitate, au caracter, sunt de o frumusețe aparte iar asta reprezintă o resursă uriașă pentru viitor, bineînțeles, dacă vom ști să o folosim, în loc să o distrugem”, a declarat Radu Trifan.",
        "label": "Banat"
    },
    {
        "title": "ALERTA MEDICALA:4.902 şi cel mai mare număr de decese – 98, 778 de pacienţi internaţi la ATI !",
        "text": "”Până astăzi, 22 octombrie, pe teritoriul României, au fost confirmate 196.004 cazuri de persoane infectate cu noul coronavirus (COVID – 19). 141.089 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 4.902 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”.\n\nDistinct de cazurile nou confirmate, în urma retestării pacienţilor care erau deja pozitivi, 939 de persoane au fost reconfirmate pozitiv.Până astăzi, 6.163 de persoane diagnosticate cu infecţie cu COVID-19 au decedat.\n\nÎn intervalul 21.10.2020 (10:00) – 22.10.2020 (10:00) au fost raportate 98 de decese (55 bărbaţi şi 43 femei), ale unor pacienţi infectaţi cu noul coronavirus, internaţi în spitalele din Alba, Arad, Bacău, Bihor, Botoşani, Brăila, Braşov, Buzău, Călăraşi, Caraş-Severin, Constanţa, Dâmboviţa, Dolj, Galaţi, Harghita, Ialomiţa, Iaşi, Maramureş, Mehedinţi, Mureş, Neamţ, Prahova, Sibiu, Suceava, Timiş, Tulcea, Vaslui, Ilfov şi Municipiul Bucureşti.\n\nDintre acestea, 1 deces a fost înregistrat la categoria de vârstă 30-39 de ani, 5 decese la categoria 40-49 de ani, 6 decese au fost înregistrate la categoria de vârstă 50-59 de ani, 32 decese la categoria de vârstă 60-69 ani, 29 decese la categoria de vârstă 70-79 ani şi 25 decese la categoria de peste 80 de ani.\n\n95 dintre decesele înregistrate sunt ale unor pacienţi care au prezentat comorbidităţi, 1 pacient decedat nu a prezentat comorbidităţi, iar pentru 2 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 10.354. Dintre acestea, 778 sunt internate la ATI.\n\nPână la această dată, la nivel naţional, au fost prelucrate 2.961.562 de teste. Dintre acestea, 34.466 au fost efectuate în ultimele 24 de ore, 21.260 în baza definiţiei de caz şi a protocolului medical şi 13.206 la cerere.",
        "label": "Banat"
    },
    {
        "title": "Doctoriță din Oțelu Roșu, prinsă în flagrant în timp ce lua mită",
        "text": "Aceasta este șefa Secției Medicină Internă de la spitalul din Oțelu Roșu. Femeia a fost prins în flagrant, de ofițerii Direcției Generale Anticorupție, în timp ce primea 200 de lei pentru eliberarea unui certificat de concediu medical.\n\nOfițerii de poliție judiciară ai Direcției Generale Anticorupție – Serviciul Județean Anticorupție Caraș-Severin, la delegarea și sub coordonarea procurorului de caz din cadrul Parchetului de pe lângă Tribunalul Caraş-Severin, efectuează cercetări într-un dosar privind săvârșirea infracțiunilor de luare de mită, fiind vizată, în principal, presupusa activitate infracțională a unui medic-şef din cadrul Secţiei Medicină Internă a Spitalului Orăşenesc Oţelu Roşu.\n\n„În perioada martie – octombrie 2024, inculpata, în calitatea menționată, a eliberat atât certificate de concediu medical, cât și rețete medicale care atestau date neconforme cu realitatea, existând suspiciunea că acestea au fost eliberate contra unor sume de bani. Pentru probarea activității infracționale, ofițerii DGA – Caraș-Severin au desfășurat o acțiune de flagrant, moment în care medicul în cauză a fost prins în timp ce primea suma de 200 de lei pentru eliberarea unui certificat de concediu medical”, transmite Direcția Generală Anticorupție (DGA).\n\nDupă flagrant, procurorii au percheziționat inclusiv cabinetul privat și locuința doctoriței. „În continuarea cercetărilor, au fost efectuate trei percheziții domiciliare, atât la Spitalul Orășenesc Oțelu Roșu, cât și la domiciliul și la cabinetul individual al medicului. Totodată, a fost pus în executare un mandat de aducere la sediul Parchetului de pe lângă Tribunalul Caraș-Severin”, mai precizează DGA.\n\nFață de doctorița din Oțelu Roșu s-a dispus punerea în mișcare a acțiunii penale pentru săvârșirea infracțiunilor de luare de mită, și, în urma audierilor efectuate, măsura preventivă a controlului judiciar pentru o perioadă de 60 de zile.",
        "label": "Banat"
    },
    {
        "title": "Noii consilieri locali din Timișoara au depus jurământul",
        "text": "Noii consilieri locali din Timișoara au depus jurământul, marți seara, la Cinema Timiș.\n\nMarți seara a fost constituit noul Consiliu Local Timișoara. În total, vor vota hotărâri de consiliu local în următorii patru ani 27 de aleși locali. Ceremonia de depunere a jurământului a avut loc la Cinema Timiș, în prezența prefectului Mihai Ritivoiu.\n\nDintre cei 27 de consilieri locali din Timișoara, 26 au fost prezenți la ceremonie și au depus jurământul. Cel de-al 27-lea, Roberto-Sebastian David, din partea USR, îi va lua locul lui Dominic Fritz în consiliul local, după ce a câștigat un nou mandat de primar al Timișoarei. Roberto-Sebastian David va depune jurământul ulterior.\n\nCei mai mulți consilieri locali îi are Alianța Timișoara Unită, în număr de 13. De asemenea, Alianța PSD-PNL are 11, iar AUR – trei.",
        "label": "Banat"
    },
    {
        "title": "Eugen Băleanu; Dacă vrem bani din turism, atunci turistul trebuie să treacă prin Moldova Nouă şi nu pe lângă!",
        "text": "Clisura Dunării – sursă de venit pentru alții, mai puțin pentru Moldova Nouă. Eugen Băleanu explică de ce nu se produc bani din turism în Moldova Nouă:\n\nMoldova Nouă este un oraș cu potențial turistic fenomenal, are toate pârghiile necesare pentru ca, în sezonul de vară, turismul să aducă bani serioși în oraș. Dar ca acest lucru să se întâmple trebuie schimbată din temelii strategia primăriei orașului Moldova Nouă și anume: turistul trebuie să treacă prin Moldova Nouă și nu pe lângă. Acum trece pe centură, intră la Imperial, Lidll și dus e pe Clisură. Nici măcar 1% din turiștii care tranzitează orașul Moldova Nouă nu vizitează centrul și faleza Dunării. De ce? O întrebare la care noi va trebui să găsim și răspuns și rezolvare.\n\nÎn primul rând, turistul nu are ce vedea in Moldova Nouă. Cu doar 3 locații unde turistul se poate relaxa (El Gringo, Pizzeria Waw și terasa Mili Grill) nu facem nimic sau aproape nimic. Tot ce înseamnă acum bar și terase trăiesc efectiv din veniturile orașului. Un alt aspect important este următorul: de la intrarea în orașul Moldova Nouă, cartier Orașul Nou și până în fața Portului NU AVEM UN RESTAURANT PESCăRESC! Turistul care vine în Clisura Dunării vrea artă culinară pescarească. Avem noi așa ceva? NU!\n\n1.Propunerea mea este următoarea: reamenajarea vechii Faleze din zona Blocului 9 și până în fața Portului din Moldova Veche,reabilitarea tuturor blocurilor de pe acest traseu și crearea unei imagini primitoare și turistice. Reamenajarea din bani publici a tuturor caselor din zona centrală a Portului Moldova Veche și crearea atmosferei sârbești de odinioară. Dacă s-au putut reabilita blocuri, case de ce nu s-ar putea??\n\n2.Reorganizarea Zonei Falezei Dunării în baza unui PUZ care să cuprindă următoarele:\n\nZona să fie amenajată exact așa cum este la vecinii nostri sârbi la Veliko Gradiste ,,Lacul de Argint,, .Toată această reorganizare urbanistică să fie făcută de primăria Moldova Nouă și întreaga investiție să fie suportată integral de primărie. Ulterior, toate clădirile construite de primărie vor fi închiriate și folosite doar pentru destinația pentru care au fost construite.\n\n Debarcaderul ,,Marina,, pentru acostarea șalupelor de mici dimensiuni să fie realizat tot din bugetul primăriei și proprietar să rămână primăria. Toate veniturile generate de ,,parcarea,, șalupelor să fie încasate de primărie. Astăzi turiștii vin și pleacă cu șalupele remorcate după mașini, nu au un loc amenajat în care să li se garanteze paza, energie electrică și alte utilități necesare unui asemenea obiectiv.\n\n-achiziționarea a două șalupe cu o capacitate de până în 20 de locuri pentru plimbări pe Dunăre. În acest moment în zona Moldova Nouă există o singură ambarcațiune la Coronini, care nu face față cererii. Primăria Moldova Nouă doar din plimbări pe Dunăre poate încasa zilnic circa 6.000-7000 lei …..bani curați și obținuți fără mare efort.\n\nÎn 2008 -2012 am propus primăriei și dl-lui. Ion Chisăliță (primar în vremea respectivă) un asemnenea proiect. Ba mai mult, am și vizitat împreună întreaga zonă arătându-i că viitorul orașului nostru stă într-un asemenea proiect. Din nefericire, nu a înțeles acest lucru..\n\nAsta trebuie făcut în domeniul turismului dacă vrem bunăstare în Moldova Nouă!\n\nAcest proiect va crea circa 100 de locuri de muncă, privat și primărie, plus importante venituri generate de activitatea portuară și chiriile pe spațiile puse la dispoziția celor interesați.",
        "label": "Banat"
    },
    {
        "title": "Consolidare, pentru prevenirea inundațiilor în Caraș-Severin",
        "text": "O eroziune punea în pericol digul de protecție al pârâului Valea Mare, din Caraș-Severin. S-a intervenit pentru ca, în caz de umflare a apelor, gospodăriile din zonă să fie la adăpost.\n\nPârâul este afluent al Timișului și trece prin Poiana Buchin. Specialiștii de la Apele Române din Caransebeș au făcut consolidările necesare.\n\n„Consolidarea malului drept se face cu anrocamente, pe o lungime de 50 de metri, exact pe segmentul unde a fost constatată o eroziune produsă de apă care pune în pericol digul de protecție din acea zonă. Tot acolo sunt amplasate și 4 gospodării, care astfel sunt apărate în cazul creșterilor de nivel și debit ale apei”, a transmis Apele Române Banat.\n\nLucrarea este cuprinsă în Planul de Gospodărire a Apei, cu fonduri asigurate din bugetul propriu al ABABanat, urmând să fie finalizată până la sfârșitul lunii decembrie.",
        "label": "Banat"
    },
    {
        "title": "Deșeuri arse la Timișoara; amendă de aproape 10.000 de euro!",
        "text": "O persoană din Timișoara a primit o amendă de 45.000 de lei pentru că a dat foc la deșeuri. Întreaga zonă a fost inundată de fum și de miros de ars.\n\nMiercuri, agenții de la Poliția Locală patrulau în cartierul Kuntz. În jurul orei 18:00, au observat că în spatele unei curți de pe Strada Zefirului nr. 22, ardeau mai multe resturi, flăcările fiind destul de mari și riscând ca focul să degenereze.\n\n„Imediat au trecut la identificarea persoanelor care au provocat incendiul, fiind depistată o persoană în vârstă de 38 de ani, care locuiește la adresa respectivă și care a fost sancționată conform OUG 92/2021 cu 45.000 de lei pentru că a ars deșeuri și a produs disconfort cetățenilor din zonă prin fumul dens și urât mirositor provocate”, a transmis Poliția Locală.\n\nLa fața locului s-a aflat pentru sprijin și echipajul Compartimentului Intervenție Rapidă, pentru a preveni orice intenție de a se produce un scandal din partea altor persoane care locuiesc în zonă.",
        "label": "Banat"
    },
    {
        "title": "Grup infracțional „călcat” de DIICOT și DNA în Caraș-Severin",
        "text": "67 de mandate de percheziție sunt puse în aplicare astăzi în București și județele Caraș-Severin, Timiș, Arad, Bihor, Argeș și Sibiu.\n\nPoliția județului informează că, în Caraș-Severin, mandatele de perchiziție sunt puse în aplicare de polițiștii de la serviciul județean de criminalitate organizată împreună cu procurorii DIICOT Caraș-Severin. Mandatele fac parte dintr-un dosar penal întocmit pentru infracțiunile de constituire a unui grup infracțional organizat, trafic de migranți, trecere frauduloasă a frontierei României, facilitarea șederii ilegale în România și spălare de bani. Acțiunile procurorilor DIICOT se desfășoară în coordonare cu cele ale procurorilor DNA. Aceștia efectuează cercetări într-o cauză penală ce are ca obiect comiterea unor infracțiuni de corupție aflate în legătură directă cu infracțiunile cercetate de DIICOT Caraș-Severin.\n\nDin cercetările efectuate a reieșit că, în cursul anului 2022, pe fondul apariției unui nou mod de operare vizând traficul de migranți (introducerea acestora în România cu vize de muncă, dar în scopul real de a le facilita trecerea către țări din spațiul Schengen), un bărbat, fost angajat al MAI, ar fi inițiat și constituit un grup infracțional organizat, prin intermediul a șapte societăți comerciale, dintre care cinci cu același domiciliu fiscal. La acestea ar fi aderat și alte societăți comerciale, parte dintre acestea controlate de un alt bărbat, colonel în rezervă. După pensionare, acesta ar fi dezvoltat o metodă de obținere a unor beneficii materiale substanțiale prin intermediul unei firme de recrutare de forță de muncă din străinătate.\n\nProbatoriul administrat a arătat că, în perioada 2022 – iunie 2024, gruparea formată din peste 37 de persoane cetățeni români și străini și șapte grupuri de firme însumând 31 de societăți comerciale cu sediile în Caraș-Severin, Timiș și Arad, ar fi acționat pe teritoriul României în scopul săvârșirii infracțiunii de trafic de migranți. Activitatea infracțională s-ar fi desfășurat pe șase paliere.\n\nAstfel, unul ar fi fost format din liderii grupurilor de firme, urmat de persoanele din imediata apropiere a acestora și care îndeplineau diferite funcţii în cadrul societăţilor. Un alt palier a fost format din foste și actuale cadre ale MAI, constituit din reprezentanții de drept și de fapt ai unor firme din județul Caraș-Severin, racolate în același scop infracțional. Ultimele două paliere au fost formate din alți membri ai grupului, unii având sarcina de a permite folosirea imobilelor din proprietatea lor ca locație pentru stabilirea domiciliului persoanelor ce primeau aviz de muncă în România, ceilalți ocupându-se de transportarea și transferarea migranților sosiți în România cu intenția de a intra pe teritoriul altor state membre UE.\n\nDin actele de urmărire penală a rezultat că administratorii sau asociații societăților comerciale ar fi stabilit legături cu recrutorii din plan extern. Angajații cetățeni români ar fi avut sarcina obținerii pentru persoanele recrutate a avizelor de muncă și a vizelor pentru dreptul de ședere în România. În acest scop, ar fi racolat angajați cu putere de decizie sau foști angajați cu influență asupra funcționarilor din cadrul birourilor Caraș-Severin, Timiș, Arad și Hunedoara ale Inspectoratului General pentru Imigrări. Astfel s-a generat o stare de pericol la adresa securității naționale ca urmare a favorizării pătrunderii în România a unor cetățeni străini cu potențial risc terorist.\n\nPână la acest moment, s-a stabilit că grupul infracțional ar fi obținut eliberarea de avize de muncă cu încălcarea procedurilor legale pentru 1.181 de cetățeni străini, majoritatea din Pakistan și Bangladesh (peste 80%), dar și din Sri Lanka, India, Nepal și Sudan. Parte dintre aceștia au părăsit România pentru a se îndrepta spre state europene mai dezvoltate economic, fără a avea vreun contact cu firma care i-a recrutat. S-a stabilit și că membrii grupului, utilizând relații cu lucrători ai Biroului pentru Imigrări Caraș-Severin bazate pe acte de corupție, ar fi facilitat șederea pe teritoriul României a unor cetățeni străini ale căror vize expiraseră și trebuiau returnați în țara de origine.\n\nDin investigațiile efectuate a rezultat că, pentru un aviz de muncă, migranții ar fi plătit între 500 – 1.000 de euro. Cu cât termenul pentru obţinerea acestuia era mai scurt, cu atât preţul devenea mai mare ajungând chiar şi la 5.000 – 6.000 de euro pentru o persoană. Astăzi, sunt puse în executare aproximativ 40 de mandate de aducere, cei în cauză urmând a fi conduși pentru audieri la sediul DIICOT Caraș-Severin.\n\nAcțiunea beneficiază de sprijinul polițiștilor din cadrul brigăzilor de combatere a criminalității organizate Timişoara, Oradea, Alba-Iulia, Cluj, Craiova, Piteşti, Bucureşti și serviciilor de combatere a criminalității Arad și Sibiu. Acțiunea este realizată cu sprijinul Poliției Caraș-Severin, Inspectoratului General al Poliției de Frontieră, I.T.P.F. Timişoara, Jandarmeriei Caraș-Severin și Timiş, Grupării de Jandarmi Mobilă „Glad Voievod” Timișoara și specialiștilor DIICOT Timişoara. Suportul de specialitate este asigurat de către Direcția Operațiuni Speciale din IGPR și Biroul Tehnic și de Criminalistică din cadrul DIICOT. Pe întreg parcursul procesului penal, persoanele cercetate beneficiază de drepturile și garanțiile procesuale prevăzute de Codul de procedură penală, precum și de prezumția de nevinovăție.",
        "label": "Banat"
    },
    {
        "title": "Primarul Borcean trimis în fața instanței de deputatul Rujan! Pentru acțiuni nelegale și abuzive!",
        "text": "Felix Borcean e acuzat că i-o plătește lui Dumitru Rujan pentru adversitatea acestuia din campania electorală interzicând în mod abuziv terasele de vară ale soției parlamentarului din centrul Caransebeșului!\n\n„Totul s-a declanșat după alegeri, e o chestiune politică! O răfuială politică! Primarul Borcean vrea să-și arate puterea, vrea să-i arate soțului meu cât e el de tare. Și pentru asta, într-un mod total nelegal, vrea să demoleze terasele sezoniere pe care societatea mea le are amplasate, respectând prevederile legale și contractele în vigoare, în centrul municipiului. Acolo unde mai sunt astfel de construcții provizorii, în condiții similare, dar care nu-l deranjează, pentru că în cazul lor nu are polițe de plătit pe linie politică!”, acuză Nicoleta Rujan după ce s-a trezit cu angajații Primăriei și Poliția Locală la ușa localului.\n\nSoția deputatului de Caraș-Severin, Dumitru Rujan, spune că, în 25 iunie, reprezentanții municipalității au încercat să demoleze una dintre terase. Asta, fără vreo dispoziție de primar sau alt act administrativ, tocmai pentru a nu putea fi contestate în instanță. „Primarul Borcean ne-a trimis inițial o notificare prin care ne cerea ca în termen de 5 zile să ridicăm construcția provizorie de pe domeniul public. Pe motiv că avem un contract expirat. Nimic mai fals! Contractul nostru nu e expirat. E adevărat că s-a încheiat pe o perioadă de 1 an, că termenul s-a împlinit în 1 martie, numai că, printr-o Hotărâre de Consiliu Local, toate contractele s-au prelungit automat pe o perioadă de 5 ani.”, explică Nicoleta Rujan.\n\nAceasta face referire la HCL nr.21 din 31 ianuarie 2023, care prevede la art.1 astfel: „se aprobă prelungirea în anul 2023 a termenului contractelor de închiriere teren proprietate publică sau privată a municipiului Caransebeș (garaje, chioșcuri, terase sezoniere) cu o durată de 5 ani”.\n\nPentru a întări și mai mult ideea unui abuz al primarului Felix Borcean, Nicoleta Rujan evidențiază că notificarea edilului-șef e venită la doar o săptămână după alegerile locale, în care soțul său, Dumitru Rujan, a fost la mai puțin de 100 de voturi de fotoliul de primar: „Dacă nu e totul politic, de ce nu ne-a obligat să demolăm terasa în 1 martie, când susține dumnealui că ne-a expirat contractul? Îl întreb de asemenea de ce ne-a încasat chirie după 1 martie? În afara contractului? Dacă soțul meu nu-i dădea emoții în alegeri ne mai punea să demolăm? N-au fost probleme, reclamații, cu privire la terasele noastre, de ce-l deranjează acum, că sunt ale noastre? Cu altele nu are treabă!”\n\nDacă în cazul acestei terase a familiei Rujan Primăria Caransebeș invocă împlinirea termenului din contract, în cazul altor două s-a dispus rezilierea unilaterală a contractelor. Aici, abuzul primarului Felix Borcean e și mai evident, acuză Nicoleta Rujan: „În primul rând, contractul spune clar că rezilierea se poate face numai în perioadă extrasezonieră. În al doilea rând, rezilierea nu poate fi dispusă de primar, ci, eventual, de către Consiliul Local. Or, nu există o hotărâre în acest sens. Să mai spun că și în cazul acestora avem plătită deja chiria până la finalul contractului? L-am somat pe domnul primar să înceteze orice acțiuni nelegale și abuzive împotriva societății noastre, să respecte prevederile contractuale și dispozițiile legale!”\n\nDeputatul Dumitru Rujan a vorbit în Consiliul Local Caransebeș, cum o făcuse și în campania electorală, despre piedicile pe care primarul Borcean le-ar pune mediului de afaceri și investitorilor și a atras atenția asupra abuzurilor făcute în ultimul timp, mai ales la adresa societății comerciale pe care o are familia sa. Alte comentarii a refuzat să facă, spunând că avocații săi l-au obligat deja pe primarul Felix Borcean să răspundă în fața legii pentru abuzuri și acțiuni nelegale.\n\nÎn replică, edilul-șef i-a răspuns lui Dumitru Rujan chiar în sala de plen: „Nu ai avut actele în regulă. Spune cum ai prelungit contractul ăsta, spune tot, nu numai ce vrei tu. Citește-ți bine contractul și nu știu de ce n-ai venit tu în consiliu și în 2019 sau 2020, când ți-am prelungit pe patru ani contractul. De ce n-ai venit să spui că se face un abuz?”.\n\nContactat de Express de Banat pentru a explica de ce s-a ajuns într-o astfel de situație litigioasă, primarul Felix Borcean a spus: „Nu am ce alte comentarii să fac. Lăsăm instanța să spună cine are dreptate!”",
        "label": "Banat"
    },
    {
        "title": "Iluminat stradal modern și eficient la Oțelu Roșu",
        "text": "Sistemul de iluminat public se modernizează în orașul de pe Valea Bistrei. Corpurile de iluminat vechi vor fi înlocuite cu altele noi, eficiente energetic, care vor putea fi controlate de la distanță.\n\nPeste trei milioane de lei a obținut Primăria Oțelu Roșu de la Administrația Fondului de Mediu pentru modernizarea sistemului de iluminat public. Contractul de atribuire a lucrărilor după finalizarea licitației s-a semnat, firma câștigătoare fiind pregătită să demareze proiectul de investiții.\n\nPotrivit primarului din Oțelu Roșu, Luca Mălăiescu, investiția presupune, nu doar înlocuirea corpurilor vechi de iluminat cu unele performante și eficiente energetic, ci și implementarea unui sistem inteligent de telegestiune, care va permite controlarea de la distanță a noilor dispozitive.\n\n„Am finalizat procedura de licitație pentru iluminatul public, pentru modernizarea sa. Au fost aduse deja o parte din echipamente, iar în perioada următoare câștigătorul licitației se va apuca de treabă. Este un proiect amplu, pentru tot orașul, câștigat pe AFM. Toate lămpile din oraș vor fi schimbate. Noi avem iluminat pe LED la Oțelu Roșu, dar acestea care urmează să se monteze au o tehnologie mai avansată. Prin proiect va fi implementat și un sistem de telegestiune, acest lucru presupunând că vom avea un panou mare de comandă pe care se va afișa ori de câte ori un bec, de pe o anumită stradă, s-a ars. Dacă vrem pe anumite străzi, după anumite ore, să mai scădem sau să ridicăm intensitatea, o putem face foarte simplu, prin acest sistem de la distanță”, a explicat edilul din Oțelu Roșu.",
        "label": "Banat"
    },
    {
        "title": "DNA Timișoara trimite în judecată un inspector antifraudă și polițiști de frontieră",
        "text": "Dosarul de luare de mită și trafic de influență de la vămile cu Ungaria mai trece o etapă. DNA Timișoara trimite în judecată un inspector antifraudă și 21 de polițiști de frontieră.\n\nPotrivit rechizitoriului, în perioada august 2022 – ianuarie 2023, cei 21 de inculpați, în calitate de agenți de poliție în cadrul punctelor de trecere a frontierei Nădlac I și II, în mod repetat, ar fi pretins și primit diverse sume de bani de la persoane care efectuau activități de transport călători dinspre Republica Moldova în țări ale Uniunii Europene și invers.\n\nPentru a nu dispune măsurile legale, în cazul nerespectării perioadelor de ședere în Uniunea Europeană de către cetățeni extra-comunitari, polițiștii de frontieră cereau până la 600 de euro.\n\n„În perioadele 10.08 – 29.10.2021 și 06 – 07.04.2023, inspectorul antifraudă, cu atribuții de control în Punctul de Trecere a Frontierei Nădlac II, ar fi pretins și primit de la două persoane suma totală de 1.200 de euro pentru a-și trafica influența pe care ar fi pretins că o are asupra polițiștilor de frontieră români și maghiari și pe care ar fi promis că-i va determina să le permită acestora să tranziteze ilegal frontiera româno-maghiară cu obiecte susceptibile de a face parte din patrimoniul cultural național mobil, tablouri, statuete”, transmite DNA Timișoara.\n\nDosarul a fost trimis spre judecare Tribunalului Timiș, cu propunere de a se menține măsurile asigurătorii dispuse în cauză.\n\nAnterior, procurorii anticorupție au încheiat un acord de recunoaștere a vinovăției cu un inculpat acuzat de luare de mită, în formă continuată.",
        "label": "Banat"
    },
    {
        "title": "Bătrân, accidentat pe o trecere de pietoni din Timișoara. Șoferul a fugit",
        "text": "Un bărbat de 76 de ani a traversat o stradă din Timișoara pe roșu și a fost lovit de o mașină. Șoferul a fugit, pentru că era sub influența drogurilor.\n\n„În fapt, la data de 30 octombrie, în jurul orei 18:40, polițiștii rutieri au fost sesizați cu privire la faptul că pe bulevardul I.C. Brătianu o persoana necunoscută ar fi surprins și accidentat un bărbat în vârstă de 76 de ani, angajat în traversarea drumului public prin loc marcat și semnalizat corespunzător pe culoarea roșie a semaforului electric. Polițiștii s-au deplasat de urgență la fața locului, șoferul autoturismului nemaifiind găsit la locul evenimentului, acesta părăsind locul accidentului fără încuviințarea poliției sau a procurorului. În urma verificărilor efectuate, polițiștii au reușit depistarea și identificarea conducătorului auto, respectiv un tânăr în vârstă de 25 ani”, a transmis IPJ Timiș.\n\nÎn urma testării cu aparatul din dotare a tânărului au reieșit indicii cu privire la posibila prezență a substanțelor psihoactive. Joi, polițiștii l-au reținut pe bărbat pentru părăsirea locului accidentului fără încuviinţarea poliţiei sau a procurorului care efectuează cercetarea locului faptei, vătămare corporală din culpă, precum și conducerea unui vehicul fără permis de conducere.",
        "label": "Banat"
    },
    {
        "title": "Hoț din Timiș, prins cu prada și droguri în mașină",
        "text": "Polițiștii din Timiș au prins la Jimbolia un hoț care spărsese o locuință. Suspectul a fost oprit în trafic, iar în mașină, pe lângă o parte din pradă, au fost găsite și droguri.\n\n„În fapt, la data de 29 octombrie, în jurul orei 17:00, polițiștii orașului Jimbolia au fost sesizați, prin apel 112, de o femeie, de 60 de ani, despre faptul că o persoană ar fi pătruns în locuința acesteia și ar fi sustras 190 de lei și bijuterii în valoare de 7.000 de lei. În urma verificărilor efectuate, a fost depistată și identificată persoana bănuită în trafic, fiind vorba despre un bărbat, de 31 de ani. Asupra acestuia au fost descoperite o parte dintre bijuteriile sustrase, 2.210 lei și 3 plicuri care conțineau o substanță susceptibilă de a produce efecte psihoactive”, a transmis IPJ Timiș.\n\nBărbatul a fost reținut pentru 24 de ore și se află în arestul Inspectoratului de Poliție Județean Timiș.",
        "label": "Banat"
    },
    {
        "title": "Parcul din centrul orașului Bocșa își schimbă fața în șase luni",
        "text": "Jumătate de an are la dispoziție constructorul pentru a finaliza lucrările de reabilitare a parcului din fața Primăriei Bocșa.\n\nAdministrația locală din Bocșa schimbă aspectul parcului din zona centrală a orașului. Lucrările constau în refacerea aleilor pietonale, reamenajarea spațiilor verzi și reabilitarea fântânii arteziene. Investiția se realizează cu bani europeni, și ar fi trebuit să fie gata la ora aceasta. Din cauza unor probleme de proiect, start lucrării s-a tot amânat, ordinul de începere fiind semnat de primarul Mirel Pascu la finalul lunii octombrie.\n\n„De aproximativ zece zile au început lucrările în parcul din fața primăriei. Parcul va avea o fântână arteziană funcțională, va fi redecorat, vor fi plantați alți copaci, practic se va înfrumuseța întreaga zonă. Până în prezent nu am lucrat la acest parc deoarece au fost unele inadvertențe în ceea ce privește studiul de fezabilitate și proiectul tehnic. S-au reglat aceste lucruri printr-o dispoziție de șantier, iar constructorul are front liber de lucru pentru a finaliza până anul viitor, în luna mai”, a declarat primarul orașului Bocșa, Mirel Pascu.",
        "label": "Banat"
    },
    {
        "title": "Târgul de Toamnă Moldova Nouă –o sărbătoare a gusturilor și tradițiilor locale",
        "text": "Locuitorii din Moldova Nouă și împrejurimi sunt așteptați la un eveniment special dedicat anotimpului care ne îmbracă orașul în culori calde și ne aduce mai aproape de bucuriile simple ale vieții! Târgul de Toamnă Moldova Nouă promite două zile pline de activități și delicii locale, menite să celebreze tradițiile, gastronomia, și cultura locală într-o atmosferă festivă și prietenoasă. Dimineața începe cu deschiderea târgului și un salut călduros din partea organizatorilor. De aici înainte, vizitatorii sunt liberi să exploreze standurile, să savureze preparatele tradiționale și să descopere oferta diversificată de produse artizanale și gastronomice. Pe tot parcursul zilei\n\n – Preparatele școlarilor: Elevii și preșcolarii din Moldova Nouă vă așteaptă la standurile lor cu bunătăți de casă, oferindu-vă ocazia să susțineți micii creatori locali și să gustați preparate autentice.\n\n – Standuri de produse locale: Cu sprijinul Direcției Agricole Caraș-Severin, 18 producători din județ vor expune carne, lactate, legume proaspete și delicatese naturale.\n\n – Bucătăria tradițională: Dacă sunteți pofticioși, bucătăria deschisă vă așteaptă cu mititei sfârâind pe grătar, purcel la proțap și deserturi tentante, printre care cozonac secuiesc și faimoasa ciocolată „Dubai”. Cu un MC de excepție, Cristian Stoleru, scena târgului va prinde viață!\n\n – Ora 13:00 – 16:00– Spectacole de dans și cântece tradiționale, cu participarea:\n\n – Ansamblului Pensionarilor din Moldova Nouă\n\n – Ansamblului Folcloric din Moldova Veche\n\n – Ansamblului Folcloric Tommyland din Moldova Nouă\n\n – Invitat special: Cătălin Badea și formația sa, care vor aduce muzica de suflet mai aproape de toți cei prezenți. Ora 8:00 – Redeschiderea standurilor\n\n Nu pierdeți șansa să vizitați din nou standurile, să vă bucurați de arome și să redescoperiți gusturile locale! Ora 10:00 – Degustare de bunătăți pregătite de Liceul Tehnologic Clisura Dunării\n\n Elevii vor pregăti pentru degustare preparate care îmbină tradiția cu creativitatea lor culinară, oferind un mic festin pentru cei prezenți. – Ora 13:00 – 16:00– Recitaluri și dansuri, pentru o încheiere spectaculoasă:\n\n – Soliști îndrăgiți: Gabriela Ciurcea, Alesia Juvuleanu, Cezara Ion, Matteo Milos, Aida Ardelean și alți artiști vor încânta publicul acompaniați de Orchestra Casei de Cultură din Oravița, sub bagheta maestrului Sorin Chișărău.\n\n – Suite de dansuri oferite de Ansamblul Hora Carașului din Oravița, sub îndrumarea coregrafei Viorica Chișărău – un spectacol autentic de mișcare și culoare. Evenimentul se încheie cu mulțumiri speciale adresate participanților și vizitatorilor, cu promisiunea unei reîntâlniri în edițiile viitoare. Vă invităm cu drag să veniți să descoperiți tradițiile locale, să savurați aromele de toamnă și să vă bucurați de muzica și dansurile românești! Fiecare vizitator este o parte importantă din acest tablou de toamnă, și, împreună, creăm amintiri de neuitat!",
        "label": "Banat"
    },
    {
        "title": "Vânzarea de etnobotanice, afacere de familie la Reșița! Mama, sora minoră, concubina, verișorii, toți implicați!",
        "text": "Reșițeanul Ovidiu Baloșin zis Balo sau Grasu, arestat preventiv alături de alți membri ai unui grup infracțional organizat specializat în traficul de droguri de risc și mare risc, și-a implicat toți membrii familiei într-o adevărată afacere cu substanțe interzise.\n\nProcurorii DIICOT Caraș-Severin au subliniat în fața judecătorilor de drepturi și libertăți un grad ridicat de pericol social concret atunci când au cerut arestarea preventivă a membrilor grupării care deținea supremația pe piața drogurilor din Reșița.\n\nDin probele administrate în cauză până în momentul de față rezultă, de exemplu, că inculpatul Baloșin, având acces la diferite surse de aprovizionare cu substanțe psihoactive, i-a atras în activitatea infracțională pe membrii familiei sale. Pe concubina sa, pe verișorul primar Daniel Tuli, zis Dani din Mociur, arestat și el, pe mama și sora minoră, pe verișoara primară și pe concubinul acesteia. Tuturor le furniza substanțe psihoactive pentru a fi vândute consumatorilor în scopul obținerii de profit. Astfel, fie direct, fie prin intermediul membrilor familiei sale, inculpatul Baloșin a devenit unul din principalii distribuitori de astfel de substanțe psihoactive pentru consumatorii din Reșița.\n\nRăzvan Cristea zis Lăvă, membru al aceluiași grup infracțional, l-a sprijinit activ pe inculpatul Alex Axente zis Asu, creierul afacerii de vânzare a substanțelor psihoactive, devenind astfel unul din principlai distribuitori de astfel de substanțe în rândul consumatorilor din Reșița. În cazul lui Lăvă, procurorii au remarcat preseverența infracțională a acestuia, din fișa de cazier judiciar rezultând că a săvârșit infracțiunile reținute în sarcina sa în prezentul dosar în stare de recidivă.\n\nSîrgean Daniel Sima zis Bibi nu s-a mulțumit cu puțin și a determinat-o pe concubina sa să practice și prostituția după ce a atras-o în activitatea de distribuție a substanțelor psihoactive. În plus e și recidivist. La fel cum e și un alt membru al grupării infracționale, Randi Tokar. „Acesta a distribuit droguri de mare risc, respectiv cocaină, vânzarea acestui drog fiind mult mai atractivă din punct de vedere al cererii şi totodată al profitabilităţii.”, au stabilit procurorii DIICOT.\n\nCurtea de Apel Timișoara a respins, ieri, ca nefondate contestaţiile formulate de inculpaţii Alex Axente, Ovidiu Baloşin, Răzvan Cristea, Ionuţ Lugojan, Sîrgean Sima, Randi Tokar şi Daniel Tuli împotriva încheierii penale pronunţată de Tribunalul Caraş-Severin, astfel că fiecare dintre inculpați rămâne în arest preventiv.",
        "label": "Banat"
    },
    {
        "title": "DN 57: Progres în Clisura Dunării – Polata de la Berzasca prinde contur!",
        "text": "De ce este necesară?",
        "label": "Banat"
    },
    {
        "title": "Bilant COVID-19!10.142 cazuri noi de persoane infectate cu COVID-19, 121 de decese, 1.152 de pacienţi internaţi la ATI !",
        "text": "Grupul de Comunicare Strategica comunica;”Până astăzi, 12 noiembrie, pe teritoriul României, au fost confirmate 334.236 de cazuri de persoane infectate cu noul coronavirus (COVID – 19). 224.916 pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 10.142 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv,,\n\nÎn intervalul 11.11.2020 (10:00) – 12.11.2020 (10:00) au fost raportate 121 decese (77 bărbați și 44 femei), ale unor pacienți infectați cu noul coronavirus, internați în spitalele din Alba, Arad, Argeș, Bacău, Bistrița-Năsăud, Botoșani, Brăila, Brașov, Călărași, Caraș-Severin, Constanța, Galați, Gorj, Harghita, Iași, Maramureș, Mureș, Neamț, Olt, Prahova, Suceava, Teleorman, Timiș, Vâlcea, Vaslui, Vrancea, Ilfov și Municipiul București.\n\nDintre acestea, 1 deces a fost înregistrat la categoria de vârstă 30-39 de ani, 5 decese la categoria de vârstă 40-49 de ani, 10 decese la categoria de vârstă 50-59 de ani, 37 decese la categoria de vârstă 60-69 ani, 37 decese la categoria de vârstă 70-79 ani și 31 decese la categoria de peste 80 de ani.\n\n117 dintre decesele înregistrate sunt ale unor pacienți care au prezentat comorbidități, 1 pacient decedat nu a prezentat comorbidități, iar pentru 3 pacienți decedați nu au fost raportate comorbidități până în prezent.\n\nÎn unitățile sanitare de profil, numărul total de persoane internate cu COVID-19 este de 12.852. Dintre acestea, 1.152 sunt internate la ATI.\n\nPână la această dată, la nivel național, au fost prelucrate 3.593.720 de teste. Dintre acestea, 35.762 au fost efectuate în ultimele 24 de ore, 20.855 în baza definiției de caz și a protocolului medical și 14.907 la cerere.\n\nPe teritoriul României, 44.243 de persoane confirmate cu infecție cu noul coronavirus sunt în izolare la domiciliu, iar 13.013 de persoane se află în izolare instituționalizată. De asemenea, 81.163 de persoane se află în carantină la domiciliu, iar în carantină instituționalizată se află 19 persoane.\n\nÎn ultimele 24 de ore, au fost înregistrate 4.566 de apeluri la numărul unic de urgență 112 și 816 la linia TELVERDE (0800 800 358), deschisă special pentru informarea cetățenilor.\n\nCa urmare a încălcării prevederilor Legii nr. 55/2020 privind unele măsuri pentru prevenirea și combaterea efectelor pandemiei de COVID-19, polițiștii și jandarmii au aplicat, în ziua de 11 noiembrie a.c., 8.861 de sancţiuni contravenţionale, în valoare de 1.418.356 de lei.\n\nDe asemenea, prin structurile abilitate ale Poliției, au fost constatate, ieri, 8 infracțiuni pentru zădărnicirea combaterii bolilor, faptă prevăzută și pedepsită de art. 352 Cod Penal.\n\nReamintim cetățenilor că Ministerul Afacerilor Interne a operaționalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecție sanitară.\n\nApelurile sunt preluate de un dispecerat, în sistem integrat, și repartizate structurilor teritoriale pentru verificarea aspectelor sesizate.",
        "label": "Banat"
    },
    {
        "title": "Evaziune fiscală de un milion de lei în Timiș",
        "text": "Procurorii din cadrul Parchetului de pe lângă Tribunalul Timiș au trimis în judecată administratorul unei firme care a creat un prejudiciu de un milion de lei bugetului de stat.\n\nOmul este acuzat de evaziune fiscală în formă continuată, 11 acte materiale, și delapidare cu consecințe deosebit de grave, în formă continuată.\n\n„În fapt, s-a reținut că inculpatul, în calitate de administrator de drept și de fapt (cele două calități alternând periodic astfel: conducător întreprindere în perioada 27.09.2012 – 01.03.2016, inginer construcții civile din data de 11.06.2016, respectiv administrator din data de 27.02.2017), având controlul asupra activității și gestiunii unei societăți comerciale, în baza aceleași rezoluții infracționale, în perioada 02.07.2011 – 15.12.2016, a înregistrat în evidența contabilă a societății un număr de 11 facturi fiscale emise de trei societăți afiliate. Facturile înregistrate nu au avut la bază operațiuni reale ori au evidențiat operațiuni fictive. Activitatea infracțională a fost efectuată cu scopul de a se sustrage de la îndeplinirea obligațiilor fiscale de plată a TVA-ului și impozitului pe profit. Astfel, inculpatul a creat un prejudiciu bugetului de stat în sumă totală de 1.075.714 lei, din care impozit pe profit în sumă de 532.561 lei şi TVA în sumă de 543.153 lei”, aflăm de la procurorii Parchetului de pe lângă Tribunalul Timiș.",
        "label": "Banat"
    },
    {
        "title": "Aproape 500 de timișoreni vor beneficia de facilități fiscale",
        "text": "Primăria Timișoara le reamintește contribuabililor că mai au la dispoziție 20 de zile pentru a beneficia de facilitatea de anulare a dobânzilor și penalităților la impozitele restante.\n\n„Timișorenii pot beneficia de facilități fiscale dacă își achită datoriile la bugetul local până la 25 noiembrie. Astfel, dobânzile și penalitățile de întârziere înregistrate până la 31 august 2024 pot fi anulate, cu condiția achitării obligațiilor fiscale principale”, a detaliat instituția. Direcția Fiscală a Municipiului Timișoara (DFMT) anunță că, până în prezent, 316 persoane fizice și 128 de persoane juridice au solicitat aceste facilități.\n\nAnularea dobânzilor și penalităților de întârziere aferente impozitelor restante la 31 august se operează doar în baza unei cereri și în anumite condiții. Cererile pentru obținerea facilităților fiscale pot fi depuse fie la registratura online a DFMT, la adresa office@dfmt.ro, fie la registratura de la sediul acesteia, de pe str. A. Demetriade nr. 1. În cazul în care contribuabilii optează pentru varianta online, este necesară notificarea în prealabil a DFMT. În lipsa notificării, contribuabilul va achita integral toate obligațiile care figurează în evidența fiscală, iar sumele care pot fi anulate vor fi restituite după înregistrarea cererii.\n\n„Măsura vine în sprijinul contribuabililor aflați în dificultate financiară și va facilita încasările la bugetul local, permițând o recuperare mai rapidă și mai eficientă a obligațiilor fiscale”, a informat Primăria Timișoara. Contribuabilii care ajung la zi cu plata impozitelor vor avea, de asemenea, posibilitatea de a plăti anticipat taxele pentru anul 2025 până la 31 martie, beneficiind astfel de bonificația de 10% din valoarea impozitului.",
        "label": "Banat"
    },
    {
        "title": "Accident grav între 2 tramvaie în Timișoara! Două persoane, rănite",
        "text": "Accident grav, luni seara, între două tramvaie din Timișoara! Unul dintre vatmani a rămas încarcerat și o altă persoană a fost rănită. Două mașini au fost lovite.\n\n\n\nPotrivit pompierilor, vatmanul a fost scos din garnitura avariată în stare de conștiență. Ambele victime au fost duse de urgență la spital.\n\n„La locul evenimentului au fost mobilizate două autospeciale de descarcerare, o autospecială de stingere cu modul de descarcerare, o autospecială pentru transport personal si victime multiple și două echipaje SMURD, dintre care unul cu medic. În urma evenimentului, vatmanul unuia dintre tramvaie a rămas încarcerat, iar o altă persoană din celelalt tramvai a avut nevoie de îngrijiri medicale”, a transmis ISU Timiș.\n\nAccidentul a avut loc în zona Badea Cârțan. Tramvaiele mergeau pe șine în aceeași direcție. Unul dintre ele este din cele noi, de fabricație turcească. Au fost avariate și 2 mașini.\n\n„Un bărbat în vârstă de 43 de ani a condus un tramvai în Piața Badea Cârțan, dinspre bld. Take Ionescu înspre Podul Decebal, iar la un moment dat a intrat în coliziune cu tramvai ce circula regulamentar în fața sa, condus de un bărbat în vârstă de 53 de ani. Ulterior, în urma impactului, tramvaiul condus de bărbatul în vârstă de 53 de ani ar fi fost proiectat în 2 autoturisme ce se aflau staționate la semafor”, aflăm de la polițiști.\n\nVictimele au 43 de ani, vatmanul, și 74 de ani, o femeie pasageră în tramvaiul condus de bărbatul în vârstă de 53 de ani. Șoferii au fost testați cu aparatul etilotest, rezultatele fiind negative. Circulația altor tramvaie a fost deviată imediat după accident.\n\n„Din cauza unui accident între unități în zona Badea Cârțan, pe sensul de mers spre Piața Traian, liniile 1, 2 și 5 circulă temporar pe următorul traseu: Piața Traian – Meteo – Gara de Est și retur. Echipele noastre lucrează pentru remedierea situației cât mai rapid posibil”, a transmis STPT.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "Presedintele ucrainean a raspuns la comentariile controversate facute de Berlusconi, fost premier italian si prieten de lunga durata al lui Putin, care saptamana trecuta l-a acuzat pe Zelenski pentru izbucnirea razboiului. Berlusconi a spus ca daca Kievul „ar fi incetat sa mai atace cele doua republici autonome din Donbas”, atunci conflictul nu ar fi avut loc.Zelenski a declarat: „Cred ca locuinta lui Berlusconi nu a fost niciodata bombardata de rachete, tancurile nu au ajuns niciodata in gradina casei sale, nimeni nu i-a omorat rudele, nu a fost nevoit niciodata sa-si faca valiza la trei dimineata pentru a scapa, sau sotia sa nu a trebuit sa caute mancare… toate acestea se datoreaza iubirii fratesti a Rusiei. Le doresc pace tuturor familiilor italiene, chiar si celor care nu sustin Ucraina, dar trebuie sa inteleaga ca sunt luate vieti.”Cerc vicios! Daca Zelenski n-ar fi atacat cele doua regiuni, nici locuinta lui n-ar mai fi fost atacata cu rachete si, saracul, n-ar mai fi fost nevoit sq-si faca valiza la trei dimineata!\n\nCINE-L SUPARA PE ZELENSKI VA FI DUS LA CANAL!\n\nProfesorul universitar Alfred Vespremeanu-Stroe, director al Statiunii de cercetari marine si fluviale Sf. Gheorghe (jud. Tulcea) a Universitatii din Bucuresti, demonteaza principalele teme vehiculate la televiziunile controlate de mogulii penali in cazul Bastroe. Sub pretextul apararii Deltei, mai multe voci si canale TV incearca sa creeze o atmosfera de animozitate fata de Ucraina, care acum se lupta sa reziste invaziei ruse. Deci sa-i lasam pe amaratii de ucraineni sa incalce toate acordurile internationale ca doar trebuie sa traiasca si ei! Nu, noi nu trebuie sa traim!\n\nAutoritatile din judetul Satu Mare au inaugurat cu mare fast, cu panglici tricolore tinute de persoane imbracate in costume populare, cu oficialitati si nelipsitul sobor de preoti un drum care nu duce nicaieri, scrie PresaSM.Drumul modernizat ar fi trebuit sa faca legatura cu un Punct de Trecere a Frontierei de la granita cu Ucraina, Tarna Mare-Hija. Insa vama nu este operationala, subliniaza jurnalistii locali.Oficialitatile au justificat inaugurarea drumului, care are pe teritoriul Romaniei aproape 1,7 km, iar in Ucraina 1,16 km, astfel: ”obiectivul principal al proiectului este imbunatatirea accesibilitatii in cele doua regiuni partenere pentru a optimiza mobilitatea persoanelor si a bunurilor si a sensibiliza publicul cu privire la importanta dezvoltarii unei societati integrate social si coezive”.Totusi, primarul comunei Tarna Mare, Monica Sobius, a precizat pentru PresaSM ca drumul este folosit de localnici: ”Este un drum care traverseaza comuna noastra si este folosit de localnici. Speram sa se deschida si punctul de trecere a frontierei, noi ne-am facut partea noastra si l-am construit. Acum depinde de autoritatile centrale. Consideram ca este un pas important inainte”.Utilitatea drumului nu conteaza !Important e ca s-au putul taia panglici si tine discursuri!\n\nPreşedintele Klaus Iohannis a afirmat, miercuri, la Varşovia, că România va sprijini Republica Moldova cu orice este necesar, ”în orice scenariu”. Şeful statului a precizat că scenariile vor depinde, însă, de situaţia concretă din teren, relatează news.roIohannis a fost întrebat, miercuri, la Varşovia, dacă are informaţii despre încercările Rusiei de destabilizare a Republicii Moldova.“Rusia a purtat permanent în ultimii ani un aşa numit război hibrid, asta însemnând şi forţă militară, dar şi dezinformare. Şi aceste lucruri le cunoaştem. Ştim că a existat tot timpul o presiune asupra Moldovei pentru a induce nesiguranţă şi posibil şi instabilitate în Moldova şi în politica moldoveană. Nu avem informaţii acum că acţiuni practice ar fi iminente, dar nu trebuie să subestimăm importanţa acestor atacuri informaţionale. Oamenii din Moldova se simt ameninţaţi, se simt în nesiguranţă dacă află despre astfel de intenţii. Şi cred că şi aici România şi românii joacă un rol foarte important să le dăm asigurări cetăţenilor din Republica Moldova să înţeleagă că noi suntem alături de ei nu numai cu vorba, ci şi cu fapta, cu energie, cu carburant, cu lemn, cu bani, cu consultanţă şi multe alte lucruri”, a explicat Klaus Iohannis.În legătură cu decretul care nu mai este valabil în Rusia, prin care era recunoscută suveranitatea Republicii Moldova, Iohannis a afirmat: “Este, pe de altă parte, un moment care sigur va genera multe discuţii. Acest decret care a fost anulat nu se referea numai la Moldova şi Chişinău. Este un decret mai amplu care se referă la politica externă rusă. Decretul a fost anulat, urmând cât de curând, e vorba, probabil de câteva zile, să apară noul decret care descrie politica externă în acest domeniu şi vom vedea ce va cuprinde acel nou document. Este important şi pentru cetăţenii din Moldova, dar şi pentru noi, cum se va poziţiona şi oficial Rusia în aceste chestiuni. Oricum ar fi, vreau să subliniez că noi suntem alături de Moldova”.Klaus Iohannis a fost întrebat, de asemenea, dacă este România pregătită pentru orice scenariu de sprijinire a Republicii Moldova.”România este nu doar pregătită, este dispusă să sprijine Republica Moldova în orice scenariu, repet, în orice scenariu”, a răspuns Iohannis.Ordinul il va da Biden, desigur!\n\nCAND STA FRATE LANGA FRATE, SE DA BIDEN LA O PARTE!\n\nVladimir Putin a declarat miercuri că președintele Chinei, Xi Jinping va vizita Rusia, afirmând că relațiile dintre cele două țări au atins „noi frontiere”, în contextul în care SUA sunt îngrijorate că Beijingul ar putea oferi sprijin material invaziei rusești din Ucraina, notează ReutersLivrările de arme chineze către Rusia ar putea reprezenta o potențială escaladare a războiului din Ucraina într-o confruntare între Rusia și China, pe de o parte, și Ucraina și alianța militară NATO condusă de SUA, pe de altă parte.Putin i-a urat bun venit la Kremlin celui mai înalt diplomat al Chinei, Wang Yi, spunându-i că schimburile comerciale bilaterale au fost mai bune decât se așteptau și ar putea ajunge în curând la 200 de miliarde de dolari pe an, de la 185 de miliarde de dolari în 2022.„Așteptăm o vizită a președintelui Republicii Populare Chineze în Rusia, am convenit asupra acestui lucru”, i-a spus Putin lui Wang. „Totul progresează, se dezvoltă. Atingem noi frontiere”, a spus președintele rus. Wang i-a spus lui Putin că relaţiile dintre cele două ţări au rezistat presiunii în condiţiile unei situaţii internaţionale volatile, iar crizele au oferit anumite oportunităţi.Relația dintre China și Rusia, a spus Wang prin intermediul unui interpret, nu a fost îndreptată împotriva vreunei terțe părți, dar în egală măsură „nu va ceda la presiunea unor terțe părți” – o lovitură clară la adresa Statelor Unite.Desigur, SUA nu va aplauda declaratiile chinezului!",
        "label": "Banat"
    },
    {
        "title": "Alergători în provocarea Semenicului",
        "text": "Au început înscrierile pentru ediția a treia a concursului de alergare montană Alpine Reșița-Semenic Challenge.\n\nStartul se va da din centrul Reșiței, punctul de sosire fiind Vârful Piatra Goznei de pe Muntele Semenic. În total, traseul măsoară 29 km, parcurgerea sa urmând a fi cronometrată. Apoi, după atingerea vârfului, concurenții vor coborî la lacul Văliug, ceea ce înseamnă o coborâre de 5 km pe pârtie, de unde vor fi aduși înapoi la Reșița. Traseul va fi marcat, însă organizatorii recomandă ca participanții să dispună și de tehnologie modernă de orientare.\n\nTotodată, traseul este recomandat alergătorilor care au finalizat un maraton montan în maxim șapte ore. În două puncte ale acestuia, vor fi organizate zone de alimentare de la km 15 și la km 23. Evenimentul are loc pe 23 noiembrie, înscrierile putându-se face aici. Startul de va da la ora 09.00 din fața cafenelei Time iar sosirea va fi la Ponton Casa Baraj din Văliug. Organizatorii competiției sunt Reșița Trial și Asociația Bike Attack, cu sprijinul Primăriei Reșița și sponsorilor din mediul privat. Pentru cei interesați, detalii despre traseu sunt disponibile aici.",
        "label": "Banat"
    },
    {
        "title": "Romeo Dunca ,,nu-l slabeste pe Ionut Popovici,,!Tot acest Popovici, prin manevre ciudate, l-a pus într-o situație delicată pe dl Purea la alegerile de la CJ din 2016!",
        "text": "NO COMENT!\n\n Interesul clamat, pe ultima sută de metri, față de viața celor din județ, cu țintă electorală scrutinul parlamentar din 6 decembrie, poate induce în eroare pe cei creduli sau neavizați.\n\nAmănuntele pe care încet-încet le aflu doar trecând pe lângă birourile instituției în care timp de 4 ani eroii de pe urmă doresc să fie cei dintâi din nou, de data asta la București și cu imunitate pe deasupra, sunt cutremurătoare. Ele vor fi pe deplin și în amănunt studiate, iar acolo unde va fi cazul, vor avea și număr de dosar penal.\n\nMă bucur însă că, în goana după voturi pentru parlamentare a de-acum fostului vicepreședinte CJ, grosimea stratului de asfalt contează la acest ultim drum și mă întreb de ce nu a contat și la cel de pe DJ 572, inaugurat și plătit cu câteva luni în urmă. Unde, cu siguranță, tot acest interesant individ a vegheat, conform declarațiilor.\n\nPMP-ul e un partid de dreapta care are un lider la nivel național ce are un cuvânt de spus. De aceea, pentru sănătatea viitoare a acestuia la nivelul județului Caraș-Severin, ar trebui înlocuit acest dansator pe mese cu un reprezentant serios. Nu mai știu pe unde se află dl dr. Purea, care este o valoare și ar reprezenta județul sub mandat PMP cu onoare și efect pozitiv la București. Tot acest Popovici, prin manevre ciudate, l-a pus într-o situație delicată pe dl Purea la alegerile de la CJ din 2016, din acel moment acesta preferând să se retragă din viața politică a unui județ condus de PSD și de un lider PMP care a făcut pact cu partidul roșu.\n\nCele aproximativ 9000 de voturi din acea perioadă obținute de PMP s-au datorat cu siguranță implicării și notorietății dlui Purea și nicidecum acestui simpatic și sărman Ionuț, la acea vreme, proaspăt întors șifonat de pe la Viena, conform poveștilor celor care îl cunosc. Iar diferența până la 14.000 de voturi de la alegerile din 27 septembrie 2020, scăzând eventualii votanți,cu familiile lor cu tot,din sistemul de asistență socială, nu înseamnă prea mult. Iar PMP-UL mai are si alti oameni valoroși prin județ care au adus voturi.\n\nPMP e un partid de dreapta la nivel național, dar în Caraș-Severin, prin colaborarea intensă a acestui vice cu PSD și Mocioalcă, ar putea să facă într-un viitor apropiat surpriza neplăcută încercată în septembrie și de USR-iști. Tot în Caraș-Severin și tot la alegeri. Din păcate, aceștia din urmă nu au învățat nimic din acel eșec și au ales să meargă tot pe mâna lui Plujar, având deci mari șanse să nu obțină nici un mandat de parlamentar în Caraș-Severin. Situație care va crea un context favorabil aceluiași Popovici, în drumul său spre obținerea imunității parlamentare. Și spre refacerea echipei cu Hurduzeu ,eventual puțin ajutor indirect pentru Mocioalca , dar departe de ochii cărășenilor, la București.\n\nNu m-ar mira să apară pe tapetul eligibililor și dl Cismăneanțu, la alegerile din decembrie, ca simpatie între băieți, în defavoarea dlui Purea. Care ar fi un câștig real pentru PMP și pentru țară dacă i s-ar oferi șansa de a candida la parlamentare din partea acestui partid. Un om care ar putea avea un cuvânt de spus în reforma sanitară. Și nu un actor de teatru ieftin, la patru ace ca formă și bine aerisit luat după conținut…\n\n Si să nu uităm că aleșii poporului trebuie judecati pentru ceea ce nu au făcut și puteau să facă, nu lăudati pentru ce au făcut prost si pe bani multi!\n\nDar pe 6 decembrie in Caraș Severin, PNL poate fi opțiunea de vot a celor nemultumiti de PSD,Pro PMP sau alianta USR .\n\nAici noi chiar vom schimba lucruri….\n\n Romeo Dunca",
        "label": "Banat"
    },
    {
        "title": "Arestat, după flagrantul DNA din mall-ul din Timișoara",
        "text": "Judecătorii Tribunalului Timiș au dispus arestarea preventivă, pentru 30 de zile, a persoanei prinse în flagrant luând mită în mall-ul din Timișoara\n\nProcurorii din cadrul Direcției Naționale Anticorupție – Serviciul teritorial Timișoara a formulat acuzația de trafic de influență împotriva suspectului.\n\n„În perioada septembrie – decembrie 2023, inculpatul ar fi pretins de la o persoană (martor în cauză) suma de 25.000 euro, pentru a-și trafica presupusa influență pe care ar fi lăsat să se creadă că ar avea-o asupra unor judecători și că-i va determina pe aceștia să dispună o soluție favorabilă într-un dosar civil de care era interesat martorul”, a transmis DNA.\n\nMartorul a anunțat însă procuorii anticorupție, care le-au monitorizat întâlnirea de la Timișoara. Joi, când suspectul a primit o primă tranșă de 15.000 de euro din suma pretinsă inițial, a fost ridicat.",
        "label": "Banat"
    },
    {
        "title": "Un bărbat din Vermeș a fost reținut pentru dețienere ilegală de arme",
        "text": "Dosar penal pentru un bărbat din Izgar care avea o pușcă furată din 2013! Polițiștii continuă cercetările.\n\n\n\nPolițiști din cadrul Serviciului Arme, Explozivi și Substanțe Periculoase, cu sprijinul unor polițiști de la Serviciul de Investigare a Criminalității Economice, Serviciului de Ordine Publică și Serviciului pentru Acțiuni Speciale din cadrul Inspectoratului de Poliție Județean Caraș-Severin, au pus în executare două mandate de percheziție în localitatea Izgar, comuna Vermeș, în cadrul unui dosar penal.\n\nDouă arme de vânătoare deținute ilegal, două lanterne, 18 bucăți de cartușe și o cameră de supraveghere au fost ridicate. Din primele informații, o pușcă figurează ca fiind furată din 2013. Un bărbat de 44 de ani a fost reținut pentru 24 de ore\n\nCercetările continuă sub aspectul săvârșirii infracțiunii de nerespectarea regimului armelor și munițiilor, sub supravegherea Parchetului de pe lângă Judecătoria Reșița.",
        "label": "Banat"
    },
    {
        "title": "AS LA VOLAN? ISU CARAS-SEVERIN TE ANGAJEAZA!",
        "text": "Toate informațiile necesare înscrierii se regăsesc în link-urile menționate. Toate informațiile necesare înscrierii se regăsesc în link-urile menționate.\n\nInspectoratul pentru Situații de Urgență „SEMENIC” al județului Caraș-Severin a scos la concurs, prin încadrare directă, două posturi de conducător auto (autospeciale) la Garda nr. 2 Bozovici\n\nDacă întrunești condițiile de participare la concurs, înscrie-te acum!\n\nCondițiile generale, criteriile specifice, cerințele postului, precum și alte detalii necesare înscrierii la concurs pot fi obținute accesând link-ul următor",
        "label": "Banat"
    },
    {
        "title": "Peste 28 de ani de închisoare pentru dubla crimă din Timișoara",
        "text": "Criminalul care a ucis, în vară, doi bătrâni în Timișoara va sta după gratii peste 28 de ani.\n\nEste o primă sentință pronunțată de magistrații Tribunalului Timiș în cazul dublei crime. De asemenea, Andrei Alexadru Minda ar trebui să plătească către doi membri de familie câte 100.000 de euro.\n\nDubla crimă a avut loc la finalul lunii iunie anul trecut, într-un imobil din Piața Țepeș Vodă. Într-o seară târzie, Andrei Alexandru Minda a intrat în casa celor doi soți și i-a ucis pentru a le fura banii.\n\nBătrânii vorbeau la telefon cu un nepot în timpul atacului, iar acesta a fugit spre locuința lor. S-ar fi intersectat cu criminalul, dar acesta a reușit să fugă. A fost prins după două zile în zona Gării de Nord, unde se ascundea.\n\nSentinața dată de Tribunalul Timiș este pentru omor calificat și tâlhărie calificată și poate fi atacată cu recurs.",
        "label": "Banat"
    },
    {
        "title": "STIRI PE SCURT.FOARTE PE SCURT.SI PUTIN UMOR!!!",
        "text": "Marturii revoltatoare despre modul in care sunt tratati batranii in caminul Seniors Heaven din Bucuresti, care este detinut de vicepresedintele PSD Sector 4, Cosmin Barbalau, liderul consilierilor locali PSD din acest sector.O bucuresteanca a declarat pentru aktual24.ro ca l-a retras pe tatal ei din acest camin dupa numai trei zile, revoltata de modul in care era tratat. „Este o totala lipsa de empatie, este o doar o afacere pe bani, doar banii conteaza”. ne-a spus bucuresteanca. Ea a refuzat sa ii fie publicat numele, insa ne-a transmis imagini din acest camin.„L-am internat pe tata pe 26 iunie in acest camin, la recomandarea sorei mele, care lucreaza la primarie. Tatal meu are 81 de ani, are diabet, dementa si Alzheimer. Cand am sosit cu el acolo, am fost intampinati de Florina Barbalau (mama lui Cosmin Barbalau, vicepresedintele PSD Sector 4). Totul parea frumos.Marti, a doua zi, m-am dus sa il vizitez, insa mi s-a interzis sa il scot in curte. Tata mi-a spus ca mancarea este oribila.Miercuri, am vazut pe camere ca tatei i s-a facut rau, aveam acces la camerele video postate pe holuri, nu si in camere. Am vazut ca i-au luat tensiunea si l-au dus imediat inapoi in camera.Joi, uitandu-ma iar pe camera, am vazut tatalui meu iar i s-a facut rau dupa ce a mancat. Am vazut ca i-au luat tensiunea si l-au lasat pe o canapea. Am plecat imediat de la serviciu si am chemat salvarea, am facut 20 de minute pana la camin. Asistentele din camin nu s-au gandit sa cheme ambulanta. Cand m-au vazut ca intru pe poarta, una dintre ele s-a lovit cu palma peste frunte: ‘Aoleo’. Cand a venit salvarea, o angajata a centrului a spus ca ‘tata este un pic lesinat’. Au spus ca nu are nimic, in conditiile in care era inconstient de 45 de minute. M-au dat afara pe usa, sa astept in strada.Apoi l-au pus intr-un scaun cu rotile si l-au dus la salvare, a fost transportat la Spitalul Sf. Ioan. Nu l-au tinut la spital si l-au trimis inapoi la camin. Am primit telefon de la spital apoi ca nu l-au mai primit inapoi in camin, l-au lasat in plina noapte in strada. Au spus ca a fost reziliat contractul. Au refuzat sa returneze banii”, ne-a relatat bucuresteanca.Ea a spus ca familia semnase un contract prin care urma sa plateasca 3.000 de lei pe luna pentru batran.Si alti apartinatori s-au plans de modul in care sunt tratati batranii in caminul lui Barbalau. Iata o postare pe pagina de Facebook a caminului Seniors Heaven.„Nu recomand acest camin. S-au purtat execrabil, personalul medical si patroanele. Totala lipsa de respect fata de oameni. Am chemat politia ca sa pot sa o iau pe mama de acolo”, a scris o femeie.Am contactat-o pe doamna care a lasat acest mesaj si ne-a relatat prin ce a trecut cu mama ei in caminul Seniors Heaven.„Mama mi-a spus ca le schimbau batranilor pampersii fara sa ii mai si spele”„Mama are 89 de ani, are Alzheimer .Probabil si personalu care are grija de batrani sufera de Alzheimer!\n\nPrim-vicepreședintele AUR, Marius Lulea, atrage atenția asupra măsurilor aberante propuse de Guvernul Ciolacu privind eliminarea facilităților fiscale pentru construcții și agricultură, precum și creșterea TVA la 19% pentru HORECA și mai multe categorii de produse cum ar fi hrana pentru căței. De parcă cățeii ar fi de vină pentru deficitul bugetar și nu cățeii lui Marcel Ciolacu, care au parazitat instituțiile statului.„În pandemie ne-au sărăcit prin creșterea inflației, acum ne sărăcesc prin creșterea TVA și eiminarea facilităților fiscale. Bișnițar pe vremuri, Marcel Ciolacu are impresia că poate implementa la nivel de stat economia de Buzău. Eliminarea facilităților fiscale pentru agricultură și construcții ne va arunca înapoi la piața gri, cu muncă la negru și salarii de mizerie. În plus, această măsură va provoca un deficit de forță de muncă de peste 100 de mii de muncitori.\n\nÎn 2018, guvernarea PSD a spus că, între 2019 şi 2028, angajatorii din domeniul construcţiilor vor plăti taxe salariale mai mici. Premierul PSD de la acea vreme declara acest sector prioritar şi de importanţă naţională pentru economia românească pentru următorii 10 ani. După numai 5 ani, sectorul construcţiilor a fost trecut la categoria „şi altele” tot de către o guvernare condusă de PSD. Motivele care stăteau la baza acestei decizii în acel moment au fost: menţinerea forţei de muncă pentru domeniul construcţiilor în ţară şi scoaterea salariilor din acest sector din zona gri a economiei. Acum, Guvernul Ciolacu ne lasă de înţeles că nu mai avem nevoie de construcţii.\n\nRomânii spun că sunt afectați cel mai grav de creșterea prețurilor. Creșterea TVA la 19% pentru HORECA, diferite categorii de produse alimentare și non alimentare va produce un val de scumpiri în lanț. În loc să avem o scădere a deficitului bugetar măsurile premierului Ciolacu vor provoca o scădere a consumului și automat încasări mai mici pentru stat. În luna iunie prețurile la alimentele au crescut cu 17,8%, față de aceeași perioadă a anului trecut.Ce sa faca si ei?Daca nu pot creste nivelul de trai, cresc taxele!\n\nUcraina face eforturi sporite pentru promovarea limbii ucrainene după revoluţia pro-occidentală din 2014. Constituţia Ucrainei continuă deocamdată să garanteze folosirea limbii ruse ca una dintre limbile minoritare din această ţară, dar după invazia rusă din februarie 2022 presiunile asupra a tot ce este asociat cu Rusia s-au intensificat.Municipalitatea din Kiev a interzis folosirea publică a „produselor culturale” în limba rusă, ca de exemplu cărţile, muzica, filmele şi piesele de teatru.Rusa este limba „statului agresor” şi nu-şi are locul la Kiev, a afirmat Vadim Vasilciuk, membru al consiliului municipal, citat într-un comunicat.Asa e in democratie! Minoritatile trebuie sa dispara!\n\nSPRE AL TREILEA RAZBOI MONDIAL!\n\nPremierul ungar Viktor Orban a declarat la un post de radio că aderarea Ucrainei la NATO va duce imediat la declanşarea celui de-al treilea război mondial deoarece ar însemna că alianţa nord-atlantică este în război cu Rusia\n\nIată ce a declarat acesta: „Dacă am face ceea ce cere preşedintele ucrainean, am fi în al treilea război mondial”Premierul ungar a acuzat Occidentul că doreşte ca războiul din Ucraina să continue, fără însă a formula nici măcar o singură critică la adresa ţării invadatoare, Rusia.Orban a vorbit şi despre summitul NATO de la Vilnius, unde ţările membre au discutat, printre altele, despre posibila aderare a Ucrainei la alianţă, respinsă pentru moment.În acest sens, Orban a dat asigurări că „sunt de înţeles cerinţele ucrainene (privind integrarea ţării lor în NATO), dar, dacă le-am îndeplini, ne-am afla în cel de-al treilea război mondial”.Totodată, Orban a criticat felul de a comunica folosit de liderii ucraineni, afirmând că acesta este, adeseori, „agresiv şi plin de pretenţii”, şi a adăugat că, prin livrarea de arme occidentale, Ucraina „nu se apropie de pace”.Firesc ca Zelenski nu vrea pace! Daca ar fi pace, Zelenki ar fi zero!\n\nGuvernul Africii de Sud spera „din tot sufletul” ca presedintele rus Vladimir Putin sa nu se prezinte la reuniunea BRICS pe care o va gazdui luna viitoare, a declarat un inalt oficial intr-un interviu publicat vineri, temandu-se ca acest lucru ar putea duce la un incident international.„Am fi fericiti daca nu ar veni”, a declarat vicepresedintele sud-african Paul Mashatile pentru Mail & Guardian, citat de Business Insider.Reactia vine dupa ce, in ianuarie, Africa de Sud a declarat ca Putin este binevenit sa participe la urmatorul summit BRICS de la Johannesburg, care incepe la 22 august. BRICS inseamna Brazilia, Rusia, India, China si Africa de Sud, ale caror guverne au format un rival al aliantei G7 a economiilor dezvoltate.Chiar asa?\n• Cine râde la urmă, probabil nu a înțeles bancul.”\n• „Viața este ca o bicicletă – mai bine să nu o lași să se defecteze într-o coborâre.”\n• „Merele nu cad departe de copac, dar nucile tind să cadă în capul tău.”\n• „Dragostea trece prin stomac, dar prietenia trece prin filtru de cafea.”\n• „Cel mai bun exercițiu fizic este să-ți aperi afurisit de mașina de fitness care nu vrea să funcționeze corect.”\n• „Bărbații sunt ca vinul – unii se îmbunătățesc odată cu înaintarea în vârstă, dar alții devin doar niște oameni beți.”\n• „Nu da sfaturi călătorilor, pentru că cine știe dacă și tu știi unde te duci.”\n• „Omul înțelept spune puține cuvinte, dar când le spune, totul este o glumă.”\n• „Nu am nevoie de terapie, am doar nevoie de mai multe vacanțe și mai multă ciocolată.”\n• „Școala vieții este ca o bicicletă fără roți de rezervă – trebuie să înveți să pedalezi și să repari în mers.”\n• „Ochiul care râde vede mai mult decât ochiul care plânge, dar ochiul care a râs prea mult se încruntă de durere.”\n• „Un zâmbet pe zi îți menține dentistul în afaceri.”\n• „Bani nu aduc fericirea, dar îți permit să o trăiești într-un loc frumos și să te distrezi în timp ce plângi în mașina ta scumpă.”\n• „Dacă viața îți dă lămâi, nu face doar limonadă. Fă și o petrecere cu tequila.”\n• „Unii oameni merg pe calea cea dreaptă, dar cei mai amuzanți merg pe trotuarul celălalt.”\n• „Dacă ai impresia că nimeni nu te ascultă, încearcă să faci o greșeală în public.”\n• „Cel mai bun mod de a spăla hainele murdare este să le dea la altcineva în dar.”\n• „Bani nu cresc în copaci, dar norocul poate fi găsit sub o bancă.”\n• „Nu te grăbi să trăiești o viață lungă, ci trăiește o viață bună care să pară lungă.”\n• „Nu te judeca pe tine însuți după câți prieteni ai pe Facebook, ci după câți dintre ei te-ar ajuta să îți ridici mobila.”\n• „Dacă nu poți fi model, cel puțin poți fi un avertisment pentru ceilalți.”\n• „Nu număra ouăle înainte de eclozare, dar numără pizza deoarece știi exact câte felii îți revin.”\n• „Nu lua viața prea în serios, oricum nu vei supraviețui.”\n• „Când viața îți dă lămâi, adaugă-le într-o limonadă și vinde-o la un preț ridicat de vară.”\n• „Dacă un zâmbet este contagios, atunci râsul este o epidemie.”\n• „Cea mai bună cale de a menține secretul un secret este să-l spui tuturor, dar să le spui să nu-l spună nimănui.”\n• „Dacă nu poți să faci pe cineva să râdă, măcar fă-l să tacă.”\n• „Dacă cineva îți spune că nu poți face ceva, ia-o ca pe o provocare personală să le arăți că au dreptate.”\n• „Nu te pune niciodată între un om și mâncarea lui – ai putea fi confundat cu desertul.”\n• „O minte deschisă este ca un parachute – funcționează doar când este deschisă și când te afli într-un avion.”\n• „Fii tu însuți, pentru că toți ceilalți sunt deja luați – și nu le place să împrumute hainele.”\n• „Cea mai bună mâncare din lume este cea pe care o comanzi într-un restaurant și o servești la tine acasă.”\n• „Nu am nevoie de terapie, am nevoie doar de o vacanță într-o insulă tropicală cu un bărbat frumos care să-mi aducă cocktail-uri.”\n• „Cunoștințele sunt putere, dar somnul este cel mai bun remediu împotriva cunoștințelor inutile.”\n• „Nu mănânc de dulce pentru a-mi acoperi lacunele emoționale, dar fac excepție pentru ciocolată.”\n• „Fiecare zi este o zi deosebită, dar mâine va fi mai deosebită dacă mănânci o porție de tort de ciocolată.”\n• „Nu-ți face griji pentru cei care nu te plac – până la urmă, nu toată lumea are gust bun.”\n• „Nu-i judeca pe alții până când nu ai învățat să te judeci pe tine însuți în oglindă fără a râde.”\n• „Prietenul adevărat te va ajuta să îți ascunzi cadavrul. Un prieten adevărat va fi alături de tine să-l sărbătorească.”\n• „Râsul este cel mai bun exercițiu pentru abdomen. Deci, haide să râdem și să ne antrenăm fără efort!”\n• „Dacă oamenii ar fi jucării, probabil că aș fi uitat să-mi iau baterii.”\n• „Minciuna are picioare scurte, dar ea poate alerga foarte rapid.”\n• „Dacă ai vreodată dubii despre puterea ta, încearcă să deschizi un borcan de murături – e un test serios!”\n• „Câinii sunt oamenii cu patru picioare, iar oamenii sunt câinii cu două picioare. Poate că avem mai multe în comun decât credem.”\n• „Nu te lăsa niciodată învins de plictiseală – învață să o învingi cu propria ta companie amuzantă.”\n• „Nu te grăbi să închizi ușa în nasul cuiva, pentru că s-ar putea să fii blocat afară fără cheie.”\n• „Nu-ți face griji, viața este ca o pizza – chiar și atunci când este proastă, tot este destul de bună.”\n• „Niciodată să nu subestimezi puterea unui compliment – poate face pe cineva să se simtă bine sau să creadă că încerci să vinzi ceva.”\n• Potârnichea cu două capete: Aceasta este o anomalie rară întâlnită la păsările potârnichi, când un individ se naște cu două capete. Astfel de cazuri au fost înregistrate în diferite specii de potârnichi și au atras atenția oamenilor prin aspectul lor neobișnuit.\n• Potârnichea albă: Potârnichile sunt cunoscute în general pentru penajul lor de culoare maro sau gri. Cu toate acestea, unele păsări potârnichi au fost observate cu un penaj complet alb, ceea ce le face să iasă în evidență și să surprindă observatorii.\n• Potârnichea cu „barbă”: În unele cazuri, penele de pe gâtul potârnichelelor pot crește mai mult decât de obicei, dând impresia unei „bărbi” caracteristice. Acest aspect neobișnuit a uimit oamenii și a fost considerat un element distinctiv al acestor păsări.\n• Potârnichile cu picioare lungi: Majoritatea potârnichelelor au picioare scurte, care sunt adaptate pentru alergat prin vegetație densă. Cu toate acestea, în unele cazuri, s-au observat potârnichile cu picioare mai lungi decât de obicei, făcându-le să pară mai înalte și mai ciudate în comparație cu speciile obișnuite.\n• Potârnichea cu penaj colorat: Deși majoritatea potârnichelelor au penaj în culori discrete, există specii care prezintă pene cu culori strălucitoare și variate. Aceste păsări captivante au atras atenția oamenilor prin culorile lor neobișnuite și frumoase.\n• Un băiat a găsit un mesaj într-o sticlă aruncată în mare și a descoperit că fusese scris de propriul său bunic cu 60 de ani în urmă.\n• Un cuplu a câștigat la loterie de două ori în aceeași săptămână.\n• O femeie și-a pierdut portofelul într-un oraș străin și l-a găsit în același loc după 10 ani, când s-a întors în vizită.\n• Un câine a fost găsit în siguranță pe un iceberg plutitor în mijlocul oceanului.\n• Un avion s-a întors la sol după ce o pasăre a intrat în cabina pilotului și a furat cheia contactului.\n• Un cuplu a avut un vis identic în aceeași noapte, cu detalii precise și acțiuni identice.\n• Un bărbat a fost atacat de o rață agresivă în timp ce încerca să-și recupereze sandwich-ul furat.\n• Un nor în formă de chip gigant a apărut pe cer, uimind oamenii și dând naștere la diverse teorii.\n• Un om a rămas blocat în lift timp de 48 de ore și, în timp ce aștepta salvarea, a compus o piesă muzicală folosind sunetele liftului.\n• Un pește a fost surprins să înoate pe străzile inundate ale unui oraș după o furtună puternică.\n• Un băiat a găsit o comoară îngropată în grădina bunicului său în timp ce căuta rădăcini pentru o expunere științifică.\n• Un obiect zburător neidentificat a fost observat de mai multe persoane în același timp, dar nicio explicație nu a fost găsită.\n• Un cal a învățat să deschidă poarta grajdului său și să elibereze toți ceilalți cai în timpul nopții.\n• O femeie a pierdut telefonul mobil în parc și l-a găsit câteva luni mai târziu într-un copac, după ce un vultur l-a furat.\n• Un om a avut o întâlnire neașteptată cu un prieten vechi în mijlocul unei păduri dintr-un alt continent.\n• Un biciclist a fost urmărit de un iepure timp de câțiva kilometri, până când acesta s-a plictisit și a dispărut.\n• Un băiat a descoperit o pasăre extrem de rară în curtea sa din oraș și a devenit o atracție pentru pasionații de ornitologie.\n• Un câine a învățat să meargă pe bicicletă și a devenit o vedetă virală pe internet.\n• Un om a primit un mesaj text de la propriul său număr de telefon, dar mesajul era din viitor și prezenta detalii despre evenimente care urmau să se întâmple.\n• Un bărbat a fost închis în propria sa mașină pentru că a uitat cheile înăuntru și a uitat cum să le scoată.\n• Un copil a călătorit cu metroul singur și a ajuns la destinație înaintea părinților săi, care erau în aceeași stație.\n• Un copac a crescut în formă de spirală, sfidând legile naturii și a devenit o atracție turistică.\n• Un om a găsit un mesaj secret în spatele tabloului din camera de hotel și a descoperit un complot complicat de spionaj.\n• Un obiect misterios a fost găsit pe o plajă și oamenii au speculat că ar putea fi de origine extraterestră.\n• Un bărbat a câștigat la loto de șase ori într-un an și a fost supus unei investigații de către autorități.\n• Un câine a fost găsit călătorind singur cu autobuzul în fiecare zi, până când stăpânul său a aflat și a început să-l însoțească.\n• Un copil a fost găsit ascuns în dulapul propriului său dormitor, deși părinții l-au căutat peste tot în casă.\n• O femeie a primit prin poștă un pachet cu un tort în ziua ei de naștere, dar nimeni nu știa cine l-a trimis.\n• Un om a mâncat o bucată de pizza veche de 10 ani, pe care o uitase în congelator, și a susținut că era încă comestibilă.\n• Un bărbat a adormit într-un avion și s-a trezit într-o țară complet diferită, fără să știe cum a ajuns acolo.",
        "label": "Banat"
    },
    {
        "title": "Reșița are asigurată partea ei din miliardul de euro pus la bătaie de MIPE!",
        "text": "Nelu Popa se lipește din nou de bani europeni cu care poate face noi proiecte mari în Reșița!\n\nReșița a fost selectată să facă parte din cele zece orașe ale României care vor primi finanțări substanțiale pentru a deveni neutre climatic până în 2035. S-a întâmplat astăzi, la Forumul pentru Neutralitate Climatică, eveniment organizat de Ministerul Investițiilor și Proiectelor Europene prin Hub-ul M100.\n\n„Sunt extrem de bucuros pentru această nominalizare care reprezintă o oportunitate majoră pentru orașul nostru. Vom avea parte de resursele financiare necesare pentru proiecte mari, dar și de susținerea specialiștilor din HUB M100 și a partenerilor din Norvegia și Islanda pentru dezvoltarea unui plan de neutralitate climatică dedicat orașului nostru, care să includă investiții țintite prin care să influențăm pozitiv viața tuturor reșițenilor.”, a declarat primarul Reșiței.\n\n1 miliard de euro este bugetul pus la dispoziție pentru ca cele 10 orașe (Alba Iulia, Bistrița, Brașov, București, Buzău, Constanța, Iași, Oradea, Reșița și Timișoara) selectate acum, plus alte trei, selectate inițial, Cluj-Napoca, București – Sector 2 și Suceava, să se transforme în orașe smart, verzi și, mai ales, prietenoase cu locuitorii lor.\n\n„Felicitări colegilor mei care au lucrat la aplicația pentru acest concurs. Tot respectul! Am reușit!”, a adăugat Nelu Popa după o nouă reușită a Primăriei Reșița.",
        "label": "Banat"
    },
    {
        "title": "Fantastic,povestea lui Adrian Torma ,se repeta la Craiova !Olguta Vasilescu contestata de un craiovean!",
        "text": "În urma alegerilor locale din 27 septembrie 2020, deputata PSD Lia Olguța Vasilescu a fost aleasă, din nou, primar al municipiului Craiova. Ulterior, pe 15 octombrie 2020, Judecătoria Craiova a validat mandatele consilierilor locali dar și pe cel de edil al Olguței Vasilescu, dar aceasta nu poate să-și intre în atribuțiile de primar pentru că a fost contestată validarea mandatului de către un craiovean.\n\nUn craiovean pe numele său Petru-Ioan Becheru a făcut ieri apel la Judecătoria Craiova împotriva „Încheierii din 15.10.2020 pronunțată de Judecătoria Craiova în cauza Dosarului numărul 21290/215/2020” (vezi documentul în facsimil). Este vorba de dosarul în urma căruia a fost validat mandatul de primar al Olguței Vasilescu.\n\n„Solicităm schimbarea, în tot, a hotărârii apelate în sensul respingerii sesizării biroului electoral de validare a alegerii numitei Vasilescu Lia Olguța în funcția de primar al Băniei deoarece majoritatea absolută a craiovenilor nu o vor primar pe numita Vasilescu Lia Olguța în condițiile în care peste 65% din voturile valabil exprimate au fost în favoarea altor candidați și infractori, deci contra numitei Vasilescu Lia Olguța”, se menționează în apelul către Judecătoria Craiova.\n\nDe asemenea, „Pe excepții vă solicităm, să dispuneți instanței de contencios constituțional a republicii în vederea soluționării excepției de neconstituționalitate”. Mai mult, în apel se solicită ca „Pe fondul cauzei, vă solicităm schimbarea în tot a hotărârii atacate în sensul că. să dispuneți respingerea sesizării formulate de Biroul Electoral de Circumscripție Nr. 1 Craiova de validare a mandatului de Primar al Municipiului Craiova a numitei Vasilescu Lia Olguța”. Ca atare, până la soluționarea acestui apel de către Judecătoria Craiova, Lia Olguța Vasilescu mai are de așteptat până își va lua, din nou, mandatul de primar al Băniei.",
        "label": "Banat"
    },
    {
        "title": "Primăria Ticvaniu Mare s-a dotat cu trei autoturisme electrice",
        "text": "Administrația locală din comuna Ticvaniu Mare a achiziționat trei mașini electrice prin programul național Rabla Plus.\n\nTrei autoturisme verzi și prietenoase cu mediul au fost livrate zilele acestea Primăriei Ticvaniu Mare. Mașinile sunt rezultatul Programului național Rabla Puls, și vor fi folosite de angajații primăriei pentru rezolvarea diferitelor probleme din teren. Cu acest prilej, a fost instalată și o stație electrică de încărcare a mașinilor. În acest caz, investiția făcându-se cu fonduri europene.\n\n„Trei noi mașini electrice, elegante și complet silențioase au fost aliniate în așteptarea primei lor călătorii prin comuna noastră. La fel ca și noua stație de încărcare electrică, aceste mașini sunt mult mai mult decât simple vehicule – ele sunt simboluri ale unei noi direcții pentru Ticvaniu Mare: o direcție ecologică și sustenabilă. Cu dorința de a transforma comuna într-un loc prietenos cu mediul, proiectele noastre de infrastructură verde au prins viață prin fonduri europene (PNRR, componenta C10) și programul național Rabla Plus 2024 Această finanțare ne-a permis să instalăm prima stație de încărcare electrică și să adăugăm trei vehicule electrice Dacia la flota administrativă”, precizează primarul comunei Ticvaniu Mare, Ciprian Măceșanu.\n\nStația de încărcare este disponibilă pentru toți locuitorii comunei care aleg să facă pasul către transportul verde, mai explică Măceșanu, care subliniază și că Primăria Ticvaniu Mare își dorește o comunitate mai verde și mai sustenabilă. „Pe măsură ce mai mulți dintre noi își îndreaptă atenția spre transportul electric, vom vedea cum comuna noastră devine un exemplu de schimbare responsabilă”, a adăugat primarul din Ticvaniu Mare.",
        "label": "Banat"
    },
    {
        "title": "Arsenal începe producția de muniție la Reșița!",
        "text": "Fabrica de armament de la Reșița e gata să producă din nou. Banii pentru prima comandă au fost plătiți, a anunțat președintele Consiliului Județean Caraș-Severin, în urma întâlnirii cu investitorii de la Arsenal Reșița.\n\nSilviu Hurduzeu și-a luat în serios rolul de președinte al Consiliului Județean Caraș-Severin și, așa cum s-a angajat în campania electorală din primăvară, se concentrează pe sprijinirea investitorilor care și-au manifestat interesul pentru redeschiderea fabricii de armament de la Reșița și a fostului combinat de la Oțelu Roșu.\n\nÎn acest context, Silviu Hurduzeu s-a întâlnit, astăzi, cu reprezentanții asocierii Arsenal Reşita (filială a Companiei Naţionale Romarm) – TOR International (companie britanică). La întrevedere, au mai participat și David James Edmondson, din partea Ambasadei Marii Britanii în România, şi prefectul județului Caraş-Severin, Ioan Dragomir.\n\n„Am dorit această întâlnire cu reprezentanţii Arsenal Reşiţa şi TOR International pentru a discuta cum poate Consiliul Judeţean să sprijine acest demers de revitalizare a uzinei mecanice. Cărăşenii au ales un model economic de dezvoltare care are în centrul său reindustrializarea şi, de la nivelul Consiliului Județean, vom face toate eforturile administrative la care ne-am angajat. Există două veşti bune după întâlnirea cu cei implicați la Arsenal Reşiţa. Pe de o parte, s-au făcut investiţii în partea de retehnologizare şi logistică. Pe de altă parte, există o primă comandă care a fost deja plătită şi uzina începe să funcţioneze. Arsenal beneficiază de un context favorabil. Nu vorbim doar de Planul Naţional pentru Marea Industrie, anunţat de premierul Ciolacu de la nivelul Guvernului României, ci şi de Strategia privind industria europeană de apărare (EDIS) la care România va fi parte activă. În următorii ani, va exista o concentrare a eforturilor naţionale pe industria de apărare, dată fiind alocarea de 2,5% din PIB şi intenţia Guvernului de a implementa legislaţia offset privind plăţile compensatorii la contractele de achiziţii de tehnică militară. Este esenţial ca Reşiţa să fie parte a acestei noi reaşezări”, a declarat Silviu Hurduzeu, preşedintele Consiliului Judeţean Caraş- Severin.\n\nÎn cadrul întrevederii, reprezentanții companiei britanice TOR International, care a înființat o sucursală şi în România, au insistat pe ideea unui parteneriat de lungă durată cu Romarm. Intenția este ca, la Arsenal Reşiţa, să se producă muniție de război la standarde NATO.\n\n„Date fiind evoluțiile geopolitice, militare şi de securitate, există un deficit însemnat al producţiei industriale pe zona de apărare. România are tradiție în producţia de armament şi are specialişti. Dorinţa este de a revitaliza, la Reşiţa, o uzină care funcţiona bine la un moment dat şi să facem acest lucru la standarde de calitate actuale. Dorim un parteneriat pe termen lung”, a declarat Neil Smith, reprezentant TOR International.\n\nDirectorul Arsenal Reşiţa, Ionuț Chisăliţă, a reiterat progresele înregistrate la Arsenal Reşiţa pe parcursul acestui an, punctând investiţiile în infrastructură, logistică şi utilaje. Mai mult, s-a vorbit şi despre o colaborare cu Artrom Steel Tubes, care ar urma să livreze oţelul necesar producţiei de obuze.\n\n„Prin natura activităţii noastre, nu putem intra în detalii foarte mari privind activitatea efectivă de la Arsenal Reşiţa. Cert este însă că am început să producem şi că există cerere pe piaţă. Ne aşteptăm ca, după adoptarea Strategiei europene privind industria de apărare, să existe contracte de lungă durată. Iar acest lucru se va vedea şi când vine vorba de creşterea numărului locurilor de muncă. Din perspectivă strategică, este foarte bine că România – inclusiv prin Arsenal Reşiţa, filială a Romarm – va participa la acest efort colectiv”, a declarat directorul Ioan Chisăliţă.\n\nLa inițiativa Ministerului Economiei, Antreprenoriatului și Turismului, se află în procedură de avizare, până pe data de 21 noiembrie a.c., hotărârea de guvern privind aprobarea Strategiei Naționale pentru Industria de Apărare 2024-2030.\n\n„Acest efort este menit să contribuie la dezvoltarea cooperării industriale cu cei mai importanţi parteneri din sectorul industriei de apărare europene şi din spațiul nord-atlantic. Industria națională de apărare este industrie strategică de interes național și trebuie să se bazeze pe tehnologii moderne, cercetare, dezvoltare, inovare. Fabricarea produselor militare, inclusiv cu dublă utilizare, și oferirea unor servicii specifice, la un înalt nivel competitiv și de calitate, pentru FSNA și pentru parteneri externi atât în timp de pace cât și pe timp de război este un deziderat pe care industria națională de apărare trebuie să îl aibă în vedere”, se arată în documentul citat şi pus în dezbatere publică.",
        "label": "Banat"
    },
    {
        "title": "Moldova Nouă.Adrian Torma, primarul de acțiune",
        "text": "La doar câteva zile de la revenirea sa în fruntea orașului Moldova Nouă, Adrian Torma a demonstrat deja că intențiile sale nu se rezumă doar la declarații și promisiuni. Hotărât să facă o diferență, primarul și-a început mandatul printr-o serie de vizite și întâlniri operative cu echipa sa, stabilind rapid pași concreți pentru a aborda problemele care au frânat dezvoltarea orașului. Cu sprijinul viceprimarului Constantin Schinteie și o majoritate solidă în Consiliul Local, Torma a organizat discuții ample cu șefii de servicii din Primărie, concentrându-se pe soluții pentru nevoile urgente ale comunității. Prioritatea sa? Rezolvarea promptă a problemelor, astfel încât locuitorii să beneficieze de condiții mai bune, într-un oraș în continuă schimbare. Vizitând șantierele de la Școala Gimnazială „Alexandru Moisi” și Grădinița „Licuricii”, primarul Torma a evaluat stadiul lucrărilor și și-a declarat nemulțumirea față de întârzierile de pe aceste șantiere, subliniind necesitatea unor măsuri clare pentru a finaliza rapid proiectele: *„Am stabilit pașii necesari împreună cu echipa mea pentru a aduce aceste obiective la finalizare într-un timp cât mai scurt”,* a afirmat edilul. Dar nu doar educația se află pe lista de priorități. Primarul a vizitat și stadionul „Moise Străinescu” pentru a vedea cum poate transforma această bază sportivă într-un loc prietenos pentru toți iubitorii de mișcare. În acest sens, el intenționează să introducă un regulament care să ofere acces nu doar tinerilor sportivi, ci și celor care practică sportul recreativ, alături de familii, chiar și în scopuri de socializare. În plus, tarifele la sala de sport vor fi reduse, iar reamenajările interioare vor transforma acest spațiu într-un loc atractiv pentru toți locuitorii: *„Vreau ca normalitatea și bunul-simț să revină în orașul nostru”,* a punctat primarul Torma. După primele sale vizite în teren, Adrian Torma le-a oferit locuitorilor un prim semnal că planurile sale sunt gândite și, mai important, puse în practică. Fiecare pas, fiecare întâlnire și fiecare măsură adoptată sunt dedicate consolidării unui viitor în care Moldova Nouă să devină un model de administrație eficientă și apropiată de cetățeni. Cu viziune și determinare, Adrian Torma și-a asumat un angajament pe care l-a început deja cu entuziasm și implicare, iar cetățenii orașului Moldova Nouă au toate motivele să privească încrezători spre anii ce urmează.",
        "label": "Banat"
    },
    {
        "title": "EVRYO – Informare aviz gospodărie apă",
        "text": "Rata vaccinării antigripale în Timiș, în creștere față de sezonul trecut\n\nÎn primele două luni ale toamnei, numărul vaccinărilor antigripale din Timiș a crescut cu 25%, față de anul trecut. Autoritățile fac apel la părinți să își țină copiii bolnavi...",
        "label": "Banat"
    },
    {
        "title": "Romeo Dunca trimite procurorii la Zorlențu Mare și Păltiniș!",
        "text": "Fost președinte al Consiliului Județean Caraș-Severin în mai puțin de 3 luni de acum încolo, Romeo Dunca așteaptă ca arestările făcute în Bistrița-Năsăud după alegerile locale să fie urmate de descinderi ale procurorilor și în mai multe localități cărășene!\n\n„Pentru mine rămâne gustul amar față de modul de neînțeles în care au reacționat Poliția și Parchetul în Caraș-Severin, acolo unde au existat indicii clare care puteau duce la cercetări serioase față de fapte grave de același fel ca cele de la Bistrița.\n\nJudețul nostru a fost al doilea în topul național al flotanților. Acest loc neonorant ascunde un fenomen periculos, oameni plătiți și cărați în mod organizat pentru a vota pe x sau y. Exemplul de la Zorlențu Mare, unde 450 flotanți au fost «înghesuiți» la numere de case dezafectate, fără geamuri sau uși, este unul prea bine cunoscut.”, a comentat liberalul după arestările unui primar, unui viceprimar și secretar de primărie.\n\nSituația de la Primăria Păltiniș, acolo unde s-au întâmplat fapte grave pentru un stat european care insistă să intre cu drepturi depline în Schengen, mai spune Romeo Dunca, ar fi trebuit să capteze atenția deplină a organelor competente.\n\n„Aici s-au făcut vize de flotant sau domicilii definitive cu sutele, fără ca persoanele în cauză să se fi prezentat la ghișeu pentru a depune sau ridica actele. În fapt, dl Adrian Chinezu, candidatul la funcția de primar, a sesizat în zilele dinaintea alegerilor că la Primăria Păltiniș se fac sute de flotanți contra unor sume de bani. Mai grav, domicilii definitive făcute fără acte în regulă sau cu documente false pe adrese de case dezafectate, la persoane foarte în vârstă și care nu puteau reclama, sau mai penal, flotanți în locuințele unor persoane plecate în străinătate. Bineînțeles, fără de știrea proprietarilor, care auzind că în casele lor figurează ca locuind alte persoane au rămas stupefiați.”, a detaliat Romeo Dunca.\n\nPoliticianul liberal susține că sunt multe situații de acest gen în Caraș-Severin, foarte ușor de dovedit, și invită organele de cercetare penală să procedeze exact ca la Bistrița-Năsăud.",
        "label": "Banat"
    },
    {
        "title": "Ce spune fostul comandant al Poliției Reșița, Lilică Oncică, despre dramele de la Caracal",
        "text": "Fostul comandant al Poliției Municipiului Reșița, Lilică Oncică, a comentat pe contul său de facebook despre situația de necrezut de la Caracal.\n\n” Așa cum am mai spus într-un comentariu, anterior, pe vremea lui Ceaușescu, până în anul de ” gratie” – 1989, în cazul de la „Caracal” erau arestați, deja, toți responsabilii ( șefi de poliții, șefi de parchete, etc. de la cel mai înalt nivel până jos de tot, în funcție de fișa postului si atribuții), pentru „neglijență în serviciu și încălcarea/ neîndeplinirea sarcinilor specifice” crede Oncică.\n\nAcesta sugerează că Poliția rămâne o instituție militarizată și că cei care iau decizii trebuie să poată să-și asume ceea ce fac. ” Va spun că există o pocedura de alertă, foarte bine pusă la punct, cu sarcini stricte de executat în asemenea cazuri. Ma întreb!? Cunoaștea cineva din structura de poliție etapele și sarcinile din această procedura și de ce nu au activato!? Obligatoriu și de îndata ( urgent ) trebuia constituit un grup operativ de lucru, format din șeful poliției, șeful structurii de op, șeful de la structura de i.c, de la jandarmi sub cordonarea procurorului de serviciu din acea zi, etc. Acest grup ar fi trebuit să, planifice, coordoneze și gestioneze activitățile specifice să pună în alertă tot aparatul polițienesc și al jandarmeriei ( ca in cazul de dispariție de minori și rapire ), sa perie orașul și împrejurimile. Cei de la UTAI trebuiau să identifice, prin triangulare telefonul și, implicit adresa de la care sa facut apelul.Din pacate, pentru Alexandra, aceste lucruri s-au facut prea târziu. Și stiti de ce!? Pentru că politicul și grupurile de interese economico-financiare, ( ca sa nu zic inerlopii) controlează instituțiile de aplicare a legii și au reușit să se infiltreze în aceste instituții, dictand ce persoane să fie puse pe funcții de șefi și unde, în ce structuri, în funcție de interese lor. La fel se întâmplă și în MINISTERE, AGENTII, PREFECTURI si in aparatul primăriilor. Te pomenești cu tot felul de fufe, agramate, si flăcăi analfabeti, dar cu haine si tatuaje, pe ei, de mii si mii de EU, dar care nu știu cei cu ei prin institutiile respective, în schimb, lunar sunt remunerati ( pentru prezență fictiva la serviciu, sau nu) cu sume destul de consistente din banii contribuabilului român, numai pentru meritul că-i fiul/ fica,nepotul/ nepotica/ soțul/ sațioara/ amantul sau amanta nu stiu cărui politician local/ deputat/ senator/ secretar de stat, director etc. Despre ce subiect vorbim în propoziție!?” mai scrie acesta.\n\nIar concluzia este că nu vom apuca să prindem schimbarea sistemului: ” Sincer, eu cred ca societatea noastra, statul român, instituțiile sunt parazitate, bolnave, sunt in colaps și nu cred că se va găsi cineva cu soluții fiabile de resetare, de deparazitare și însănătoșire, prea curând. Nu în timpul vieții noastre…”.\n\nCristian Frant\n\n Zi de zi, in ochii tai",
        "label": "Banat"
    },
    {
        "title": "Migranți pe bandă rulantă în Caraș-Severin: Interceptări șocante în biroul șefilor de la Imigrări!",
        "text": "Anchete de proporții desfășurate de DIICOT și DNA la începutul lunii iulie au scos la iveală detalii explozive despre corupția și traficul de migranți în județul Caraș-Severin. La vârful scandalului stau chiar șefii de la Biroul pentru Imigrări (IGI), Vali Mitruș și fostul șef Claudiu Perian, acuzați că au facilitat intrarea și plasarea muncitorilor străini contra unor sume de bani sau favoruri. Înregistrările DNA dezvăluie detalii șocante: Perian, revenit în biroul fostului subaltern Mitruș, a accesat ilegal baza de date a IGI pentru a obține avize rapide pentru firme interesate. Mai mult, în timp ce lucra singur în birou, acesta a fost surprins discutând la propriu cu el însuși despre „traficanții de migranți” și planurile pentru aducerea a sute de mii de muncitori în România. „Nu înțeleg cine e mai mare traficant de migranți, dacă nu statul român!”, a exclamat Perian în una dintre înregistrări, într-un moment de furie. Concluzie? Traficul de influență și corupția au deschis porțile migrației ilegale, iar DNA promite să ducă la capăt ancheta, în timp ce cei doi lideri IGI, Mitruș și Perian, au ajuns să recunoască acuzațiile.",
        "label": "Banat"
    },
    {
        "title": "Fostul ministru al Sănătății lua șpăgi de 100 de lei de la toți amărâții!",
        "text": "Nelu Tătaru, ministrul din timpul pandemiei COVID-19, e pus sub acuzare de DNA pentru fapte de corupție! Lua între 100 și 500 de lei șpagă!\n\nProcurorii din cadrul Direcției Naționale Anticorupție – Serviciul Teritorial Iași au dispus efectuarea în continuare a urmăririi penale față de Tătaru Nelu, medic specialist în cadrul Blocului Operator al Spitalului Municipal „Dimitrie Castroian” din Huși (jud. Vaslui) și deputat în Parlamentul României, acesta dobândind calitatea de suspect pentru săvârșirea infracțiunii de luare de mită în formă continuată (57 de acte materiale).\n\nÎn ordonanța procurorilor anticorupție se arată că, în perioada 03 aprilie 2024 – 12 iulie 2024, în calitate de medic specialist în cadrul Spitalului Municipal “Dimitrie Castroian” Huși, suspectul Tătaru Nelu ar fi primit cu titlu de mită sume de bani cuprinse în general între 100 și 500 de lei, precum și bunuri alimentare, de la 45 de persoane (pacienți/aparținători), în legătură cu îndeplinirea îndatoririlor sale de serviciu în calitate de medic specialist, respectiv intervenții chirurgicale, consult pacienți ori eliberare de rețete medicale.\n\n„În cauză se mai efectuează urmărirea penală și privitor la alte 27 de persoane care au calitatea de suspecți pentru săvârșirea infracțiunii de dare de mită.”, mai precizează DNA.\n\nFostul ministru respinge acuzațiile procurorilor, deși se vorbește despre probe video care ar dovedi luarea de mită: „Nu am condiționat actul medical și nu am cerut niciodată bani. Vă spun în continuare, sunt nevinovat. Mi-am făcut doar meseria de medic”, spune Nelu Tătaru.\n\nÎntre timp, Nelu Tătaru a fost exclus din funcțiile din PNL și nu va deschide lista pentru Camera Deputaților.",
        "label": "Banat"
    },
    {
        "title": "Bilant COVID-19! 5.009 noi cazuri de infectare cu COVID-19! 155 de pacienţi decedaţi , 1.252 de pacienţi la ATI!Caras-Severin 39 de persoane infectate cu COVID!Timis 301!",
        "text": "Până astăzi, 22 decembrie, pe teritoriul României, au fost confirmate 598.792 de cazuri de persoane infectate cu noul coronavirus (COVID – 19). 508.979 de pacienți au fost declarați vindecați.\n\nPână astăzi, 14.636 de persoane diagnosticate cu infecție cu SARS – CoV – 2 au decedat.\n\nÎn intervalul 21.12.2020 (10:00) – 22.12.2020 (10:00) au fost raportate 155 de decese (101 bărbați și 54 femei), ale unor pacienți infectați cu noul coronavirus, internați în spitalele din Alba, Argeș, Bacău, Bihor, Bistrița-Năsăud, Botoșani, Brăila, Buzău, Călărași, Cluj, Constanța, Dâmbovița, Dolj, Galați, Gorj, Harghita, Ialomița, Maramureș, Mureș, Olt, Prahova, Sălaj, Satu Mare, Sibiu, Suceava, Teleorman, Timiș, Tulcea, Vâlcea, Vrancea, Ilfov și Municipiul București.\n\nDintre acestea, 6 decese au fost înregistrate la categoria de vârstă 40-49 de ani, 9 decese la categoria de vârstă 50-59 de ani, 37 decese la categoria de vârstă 60-69 ani, 53 decese la categoria de vârstă 70-79 ani și 50 decese la categoria de peste 80 de ani.\n\n151 dintre decesele înregistrate sunt ale unor pacienți care au prezentat comorbidități, pentru 1 pacient decedat nu au fost înregistrate comorbidități, iar pentru 3 pacienți decedați nu au fost raportate comorbidități până în prezent.\n\nSituația din spitale și de la terapie intensivă\n\nÎn unitățile sanitare de profil, numărul total de persoane internate cu COVID-19 este de 11.117. Dintre acestea, 1.252 sunt internate la ATI.\n\nPână la această dată, la nivel național, au fost prelucrate 4.630.874 de teste. Dintre acestea, 23.834 au fost efectuate în ultimele 24 de ore, 16.036 în baza definiției de caz și a protocolului medical și 7.798 la cerere.\n\nDe asemenea, de la ultima informare făcută de GCS, au fost raportate și rezultatele a 10 teste prelucrate anterior ultimelor 24 de ore și transmise până la data de 22 decembrie.\n\nPe teritoriul României, 40.211 persoane confirmate cu infecție cu noul coronavirus sunt în izolare la domiciliu, iar 10.412 persoane se află în izolare instituționalizată. De asemenea, 57.815 persoane se află în carantină la domiciliu, iar în carantină instituționalizată se află 162 de persoane. În ultimele 24 de ore, au fost înregistrate 3.610 apeluri la numărul unic de urgență 112 și 972 la linia TELVERDE (0800 800 358), deschisă special pentru informarea cetățenilor.\n\nCa urmare a încălcării prevederilor Legii nr. 55/2020 privind unele măsuri pentru prevenirea și combaterea efectelor pandemiei de COVID-19, polițiștii și jandarmii au aplicat, în ziua de 21 decembrie a.c., 6.535 de sancţiuni contravenţionale, în valoare de 1.329.821 de lei. De asemenea, prin structurile abilitate ale Poliției, au fost constatate, ieri, 4 infracțiuni pentru zădărnicirea combaterii bolilor, faptă prevăzută și pedepsită de art. 352 Cod Penal.\n\nReamintim cetățenilor că Ministerul Afacerilor Interne a operaționalizat, începând cu data de 04.07.2020, o linie TELVERDE (0800800165) la care pot fi sesizate încălcări ale normelor de protecție sanitară.\n\nApelurile sunt preluate de un dispecerat, în sistem integrat, și repartizate structurilor teritoriale pentru verificarea aspectelor sesizate.",
        "label": "Banat"
    },
    {
        "title": "Un milion de lei pentru asfaltarea străzii din centrul localității Borlova",
        "text": "Administrația locală din comuna Turnu Ruieni anunță că începe lucrările de modernizare a străzii principale din centrul satului Borlova.\n\nInfrastructura rutieră din centrul localității Borlova se modernizează. Administrația locală din Turnu Ruieni investește un milion de lei pentru refacerea străzii principale din centrul Borlovei. Proiectul presupune, potrivit primarului Cosmin Belci (foto), refacerea completă a carosabilului, modernizarea rețelelor de apă și canalizare subterane, pentru a preveni problemele și a asigura o infrastructură durabilă, instalarea unui sistem de iluminat stradal eficient, cu LED, pentru siguranță sporită pe timp de noapte, și amenajarea unei zone centrale destinată evenimentelor sociale și culturale.\n\n„Toată această investiție de un milion de lei va transforma centrul Borlovei, aducând îmbunătățiri semnificative în infrastructura rutieră a localității, sporind confortul și siguranța locuitorilor, facilitând accesul vizitatorilor și contribuind la crearea unui mediu mai prietenos și mai sigur”, spune primarul comunei Turnu Ruieni.",
        "label": "Banat"
    },
    {
        "title": "RESITA.ALERTA DE GRADUL ZERO! INCENDIU IMENS LA PORTILE ORASULUI!",
        "text": "Pe data de 3 septembrie 2024, în liniștitul municipiu Reșița, sunetul sirenelor a spart tăcerea dimineții, anunțând începutul unei zile care avea să rămână întipărită în memoria comunității. Într-o atmosferă tensionată, Comitetul Local pentru Situații de Urgență s-a întrunit într-o ședință extraordinară, sub semnul unei tragedii iminente. Incendiile de vegetație, care au pârjolit deja pământul uscat din Zona Câlnic, amenințau să devoreze totul în calea lor, inclusiv locuințele cetățenilor, transformând liniștea rurală într-un coșmar de nedescris. Încă din primele ore ale dimineții, semnele dezastrului erau evidente. Flăcările uriașe, alimentate de vântul puternic și vegetația uscată, s-au extins cu o rapiditate înfricoșătoare. Aerul era îmbibat de mirosul acru al fumului, iar cerul, de obicei albastru și clar, era acum acoperit de un strat dens de cenușă. Îngrijorați și cu inimile strânse, locuitorii priveau de pe margine, simțind cum se apropie inevitabilul. Într-o încercare disperată de a coordona intervenția, Primăria Reșița a transmis un mesaj pe rețelele de socializare, informând cetățenii că, în conformitate cu prevederile Legii nr. 307/2006 privind apărarea împotriva incendiilor, a fost declarată o stare de urgență în Zona Câlnic. Această veste a lovit ca un fulger comunitatea, conștientizându-i pe toți de gravitatea situației. Autoritățile nu au stat pe gânduri. Imediat, curtea Serviciului Public „Direcția pentru Întreținerea și Repararea Patrimoniului Consiliului Local” a fost transformată într-o bază de operațiuni, unde mașinile și utilajele necesare pentru intervenție au fost parcate și pregătite pentru acțiune. Poliția Locală a fost mobilizată să asigure paza acestor echipamente vitale, în timp ce societățile comerciale locale au răspuns prompt apelului pentru a pune la dispoziție cisternele de apă necesare pompierilor. O companie din zonă a oferit containere pentru preluarea deșeurilor rezultate din incendiu, demonstrând solidaritatea și spiritul comunitar care definește Reșița în momentele de criză. În mijlocul haosului, autoritățile au lansat un apel disperat către cetățeni. „Renunțați la practica periculoasă și ilegală de ardere a pășunilor și terenurilor!” a fost mesajul Primăriei, un strigăt de alarmă într-un moment în care fiecare secundă conta. Acțiunea imprudentă a unora, care au aprins focul în speranța de a curăța terenurile, a transformat liniștea orașului într-un infern, cu consecințe care ar putea fi devastatoare nu doar pentru aceștia, ci pentru întreaga comunitate și mediu. În timp ce pompierii luptă neobosit pentru a ține flăcările sub control, viitorul Reșiței atârnă de un fir de păr. Odată ce focul se va stinge, rămâne întrebarea: ce va rămâne din locurile care până ieri erau pline de viață? Această tragedie servește ca un avertisment dur asupra pericolului pe care îl reprezintă neglijența și lipsa de responsabilitate. Pe măsură ce seara se lasă peste oraș, cu flăcările încă dansând în depărtare, locuitorii Reșiței își privesc casele cu teamă și speranță, rugându-se pentru o minune care să pună capăt acestei zile de coșmar. Viitorul orașului, al comunității și al fiecărei familii din zona afectată depinde acum de curajul, determinarea și solidaritatea tuturor celor implicați în această luptă împotriva unui inamic neiertător.",
        "label": "Banat"
    },
    {
        "title": "Modernizarea căii ferate din Timișoara, la 6%. A dispărut magazia din 1897",
        "text": "După aproximativ 3 luni de la demararea lucrărilor, modernizarea căii ferate Timișoara Est – Ronaț a ajuns la 6%. Vechea magazie de mărfuri, din 1897, fost pusă la pământ.\n\n„Aflându-se în imediata vecinătate a gării Timișoara Nord, ea a jucat un rol important în logistica feroviară, fiind un nod cheie pentru transportul de mărfuri în Vestul Romăniei. În cadrul lucrărilor de modernizare de pe Lotul 3 Timișoara Est – Ronaț, acestă magazie a fost demolată zilele trecute, iar pe amplasamentul ei se va construi o modernă clădire de mentenanță, la standardele impuse de vremurile actuale”, transmite CFR Infrastructură Timișoara.\n\nClădirea de mentenanță va cuprinde hala de mentenanță, utilată cu pod rulant și canale de revizie, zone de lucru și ateliere, corpuri de clădire ce conțin ateliere, vestiare, birouri, magazii, arhive, săli de instruire și de ședințe, săli de mese, spații de lucru și grupuri sanitare. Aici va funcționa Centrul Operațional de Control Timișoara.\n\nModernizarea căii ferate Timișoara Est – Ronaț a început în 2 august și are o durată de execuție de 102 luni. Tronsonul are o lungime de aproape 14 kilometri, iar reabiliatarea va costa 1,4 miliarde de lei, bani din PNRR.",
        "label": "Banat"
    },
    {
        "title": "Răchitova.Tragedia unui suflet nevinovat",
        "text": "Într-o lume unde sufletele nevinovate sunt adesea ignorate și maltratate, un caz cutremurător zguduie din temelii micuța comunitate din Răchitova. La data de 14 octombrie 2024, polițiștii de la Biroul pentru Protecția Animalelor au descins la adresa unui cetățean, descoperind o imagine care îți rupe inima: un câine cu urechile cupate, suferind în tăcere din cauza unei tumori abdominale neglijate. Acest câine, o ființă care ar fi trebuit să primească dragoste și îngrijire, a fost transformat într-o victimă a vanității umane. Cuparea urechilor, o practică barbară interzisă de lege, nu a fost doar un act de cruzime, ci și o desconsiderare totală a suferinței animale. A fost o dovadă clară că, pentru unii, animalele nu sunt altceva decât obiecte menite să satisfacă dorințele lor estetice bolnave. Un destin schimbat, dar prea târziu Tumora care creștea în trupul firav al câinelui era un simbol tăcut al nepăsării. Acest suflet nevinovat a trăit zile, poate chiar luni, sub povara unei dureri pe care nimeni nu a vrut să o vadă. Când polițiștii au descoperit animalul, era deja prea târziu pentru a se face dreptate într-un mod complet. Tot ce a mai rămas a fost să i se ofere o șansă la viață decentă – câinele a fost încredințat unei asociații pentru protecția animalelor, care speră să-i ofere acum îngrijirea medicală de care a fost atât de crunt lipsit. Acest caz tragic nu este doar despre un câine; este despre o societate care permite astfel de orori să se întâmple sub ochii săi. În cauză, a fost întocmit un dosar penal sub aspectul săvârșirii infracțiunii de „intervenții chirurgicale destinate modificării aspectului unui animal”, conform art. 25 alin. 1 lit. a din Legea nr. 205/2004. Dar ce folos are o lege, dacă nu este respectată? Proprietarul câinelui a fost sancționat contravențional și pentru că nu i-a asigurat acestuia asistență medicală, dar aceasta este doar o slabă consolare pentru un animal care și-a trăit ultimele zile în durere și suferință. Acest caz nu ar trebui să fie uitat. Este o palmă peste fața unei societăți care încă mai tolerează cruzimea împotriva animalelor. Este un apel la conștiință, o chemare să reflectăm asupra valorilor noastre și să înțelegem că responsabilitatea noastră față de animalele pe care le creștem nu se rezumă la simpla lor hrană. Ele sunt ființe care simt, suferă și merită să fie tratate cu compasiune și respect. Cazuri precum acesta ne reamintesc că legea există pentru a proteja sufletele fără voce. Însă, până când nu vom lua cu adevărat în serios responsabilitatea noastră față de ele, va mai curge multă suferință tăcută în umbra nepăsării umane.",
        "label": "Banat"
    },
    {
        "title": "Tramvai nou, deraiat în Timișoara",
        "text": "Un tramvai din noua flotă a deraiat, vineri dimineață, în Piața Sfânta Maria din Timișoara. Alte garnituri au rămas blocate pe traseu sau în stații.\n\nNu se cunosc încă cauzele ce au dus la deraiere, dar o echipă de la Societatea de Transport Public Timișoara este la fața locului.\n\n„La ora 9:10, un tramvai de pe linia 1 a deraiat în Piața Maria, în sensul de mers spre Iosefin. În urma incidentului, o echipă de intervenție a fost trimisă imediat la fața locului pentru a evalua situația și a efectua reparațiile necesare. Se depun toate eforturile pentru a relua circulația în condiții de siguranță cât mai repede posibil”, transmit reprezentanții STPT.\n\nTramvaiele de pe liniile 1, 2 și 6 nu pot să își continue traseul. Garnitura deraiată este din cele mai nou cumpărate de autoritățile locale și costă aproximativ 2 milioane de euro.\n\nCirculația tramvaielor a fost reluată după aproximativ 2 ore. Garnitura deraiată a fost ridicată de pe șine. Acum se face anchetă pentru a afla cum s-a întâmplat incidentul.",
        "label": "Banat"
    },
    {
        "title": "DNA Timișoara, final de anchetă în dosarul mită pentru permise",
        "text": "Procurorii DNA Timișoara au finalizat dosarul de mită pentru permise de conducere. Trimit în judecată 9 persoane, între care 5 angajați MAI.\n\nPotrivit anchetatorilor, este vorba despre fapte de corupție legate de eliberarea permiselor de conducere de către Serviciului Public Comunitar Regim Permise de Conducere și Înmatriculare a Vehiculelor (SPCRPCÎV) Arad.\n\n„În acest dosar au fost trimiși în judecată nouă inculpați, între care cinci angajați ai Ministerului Afacerilor Interne (MAI) care, în schimbul unor sume de bani, ar fi permis fraudarea probei practice a examenului de obținere a permisului de conducător auto în perioada 2022 – ianuarie 2023”, aflăm de la DNA.\n\nTot în judecată ajung și un instructor și un administrator al școlii de șoferi, precum și doi candidați.\n\nPolițiștii, examinatori la Servciul Permise Arad, au luat mita prin intrmediul instructorilor auto. Primeau între 200 și 400 euro pentru fraudarea examenelor practice.\n\n„Concret, banii ar fi fost remiși celor cinci polițiști de către intermediari fie direct fie prin plasarea acestora în portiera dreapta-față a autoturismului cu care urma să se susțină proba practică. De cele mai multe ori, înainte de începerea examinării intermediarul l-ar fi <<atenționat>> pe polițistul examinator cu următoarele cuvinte: <<Puteți avea grijă de cel/cea care este la volan?>>, acest lucru însemnând pentru examinator că doar acea persoană era dispusă să remită/a remis sume de bani pentru a fi ajutată. De precizat este faptul că, spre deosebire de persoanele favorizate în maniera de mai sus, candidații care susțineau proba practică fără a remite sume de bani ar fi fost conduși pe trasee dificile, astfel încât să aibă cât mai multe ocazii de a comite greșeli și implicit pentru a nu promova proba respectivă”, explică procurorii.\n\nA fost efectuată o investigație financiară privindu-i pe polițiștii Bozgan Marian Ioan, Bezergheanu Daniel, Ghergheș Ioan, Stoica Ionuț Tiberiu, Mironescu Vasilică Bogdănel, ocazie cu care s-ar fi constatat că aceștia nu ar fi putut justifica proveniența unor sume de bani cuprinse între 300.000 de lei și 206.515 de euro.\n\nÎn cauză au fost dispuse măsuri asigurătorii. Dosarul a ajuns pe masa Tribunalui Arad. Anterior, în dosar, procurorii anticorupție au încheiat acorduri de recunoaștere a vinovăției cu 13 inculpați în sarcina cărora s-a reținut săvârșirea unor infracțiuni de dare de mită și complicitate la luare de mită.\n\nCei cinci polițiști, instructorul auto și administratorul școlii de șoferi se află sub control judiciar, iar cei doi candidați care au dat mită sunt judecați în stare de libertate.",
        "label": "Banat"
    },
    {
        "title": "Sala de bal a Casei Armatei din Timișoara, în pragul renașterii",
        "text": "Casa Armatei din Piața Libertății este în plin proces de reabilitare. Sala de bal se pregătește să își recapete strălucirea de altădată.\n\nCasa Armatei din Timișoara, cunoscută și sub numele de „Cazarma 901”, a intrat în șantier în 2022. Lucrările sunt derulate de Constructim, care are în portofoliu mai multe proiecte de restaurare a unor clădiri istorice din oraș precum Domul Romano-Catolic sau Banca de Scont (Palatul Max Steiner) – ambele din Piața Unirii, fosta clinică de dermatologie de pe strada Mărășești, Poșta Mare sau Colegiul I.C. Brătianu.\n\nÎn această etapă a reabilitării, lucrările avansează în zona sălii de bal. Situată la etajul imobilului, aici se țineau balurile ofițerilor. Construim, compania care se ocupă de proiect, a dezvăluit câteva imagini cu sala aflată în plină reconstrucție.\n\nLucrările au o valoare de aproximativ 8,5 milioane de euro și includ consolidarea și modernizarea pavilionului principal, reabilitarea rețelelor de utilități și a infrastructurii din jurul clădirii. De asemenea, este restaurată sala de festivități, iar tâmplăria originală din lemn și pardoselile din marmură și lemn sunt refăcute pentru a reda autenticitatea istorică a Casei Armatei.\n\nCasa Armatei (Cazinoul Militar), din Piața Libertății nr. 7, este una dintre cele mai vechi clădiri din Timișoara.\n\nConstruită între 1744 și 1775 în stil baroc târziu, clădirea a funcționat inițial ca un cazinou pentru militari. Elementele arhitecturale specifice, precum colțul rotunjit al clădirii, au rămas intacte și urmează să fie puse în valoare odată cu finalizarea reabilitării. Clădirea este monument istoric.",
        "label": "Banat"
    },
    {
        "title": "Cum se face un divorț; mai simplu, mai ieftin, mai ușor…",
        "text": "Un divorț nu este ceva plăcut, este una dintre cele mai stresante situații din viața unui om. Cel mai mult au de suferit copiii. Însă, decât să rămâneți într-o relație toxică și care vă distruge sănătatea mai bine rupeți pisica. În acest articol vă vom da „sugestii” despre cum este mai avantajos să pui capăt unei căsnicii.\n\nÎn România sunt posibile trei modalități de divorț. Vă vom prezenta sintetic avantajele și dezavantajele fiecăreia. Ar mai fi una, divorțul la mediator, dar acolo nu se divorțează în mod efectiv ci se stabilesc efectele divorțului. Mediatorul nu vă divorțează la modul concret, el vă stabilește condițiile în care o faceți, respectiv planul parental al copiilor, partajul, pensia alimentară, etc…\n\nEste cea mai simplă cale de a divorța. Se potrivește pentru cazurile „light”, adică acele cupluri care nu au copii, nu au nimic de împărțit dar vor s-o termine odată pentru totdeauna căci nu se mai suportă! În acest caz trebuie să se ducă la ofițerul stării civile din orașul unde au comis-o sau acolo unde au (ultimul) domiciliu comun. Sau unde a fost ultimul domiciliu comun…\n\nSe completează o cerere și vi se dă un termen de 30 de zile. Poate, totuși, vă răzgândiți!\n\nDacă după expirarea termenului tot nu s-a schimbat nimic, insistați cu despărțirea, atunci veți obține divorțul. După cinci zile prmiți și certificatul de divorț.\n\nCosturile sunt în funcție de fiecare primărie în parte. Orientativ, anul trecut era de 564 de lei. În linii mari cam astea sunt costurile oriunde în țară, luați în calcul vreo 600 de lei.\n\nDacă vă gândiți la această variantă, să știți că și aici veți primi un termen de 30 de zile. Cine alege să divorțeze la notar va trebui să meargă acolo cu lecțiile făcute. Adică respectivul cuplu să fie înțeles în toate privințele: la cine rămân copiii, cum se desfășoară planul parental, programul de vizite, pensia alimentară, etc. Notarul nu va sta să facă pace între dvs sau să vă rezolve modul în care vă exercitați autoritatea părintească.\n\nUn aspect care trebuie luat în seamă. Dacă aveți copii, notarul va fi obligat să declanșeze o anchetă socială. Îl obligă legea! (Spre deosebire de cazul în care stabiliți un plan parental la mediator unde instanța nu este obligată să verifice prin anchetă socială.) Prin această procedură se urmărește să se observe dacă este respectat interesul superior al copilului. Deci, este obligatorie ancheta socială!\n\nÎn ceea ce privește partajul bunurilor comune trebuie să țineți cont de facptul că nu există un tarif unic. Însă, toți notarii lucrează după o grilă. De asemenea, în general, toate taxele notarilor se încadrează într-o grilă. Și, probbail, știți cam care sunt (orientativ) costurile la un notar.\n\nVezi cât la un notar din București. Notariatul este ales aleator, nu avem nicio relație de publicitate cu acesta. Căutați și dvs, veți observa că sunt „prețuri notariale”.\n\nAceasta este varianta clasică. Presupune că părțile nu se mai înțeleg deloc și o iau pe drumuri diferite în toate sensurile. Raportat la timpurile pe care le trăim, divorțul pe cale judiciară are sensul unei rupturi totale. Aceasta presupune că foștii parteneri nu mai găsesc niciun punct comun și apelează la un judecător pentru a-i separa. Când se demarează o astfel de procedură se deschide calea unei proceduri care poate fi anevoioasă și scumpă.\n\nDivorțul judiciar nu ar însemna neapărat apelarea la serviciile unui avocat, dar de obicei așa se face. Una din părți, pentru a se impune, va apela la avocat și astfel o va determina și pe cealaltă să procedeze simetric.\n\nProcedura se deschide printr-o cerere de divorț de comun acord taxată cu 200 de lei. Sau la cererea unuia dintre soți (100 de lei) ori după o separare în fapt de minim doi ani.\n\nLa aceste costuri se mai adaugă (pe lângă cele cu onorariile avocațiale) costurile cu expertize, evaluări care se pot ivi pe parcursul procesului. Este greu de spus cât ar putea costa, totul depinde de condițiile de la caz la caz. Însă, cum am spus, poate fi una dintre cele mai păguboase „afaceri” ale dvs. Poate dura câteva luni, un an, se poate prelungi, totul în funcție de complexitatea speței. Când se divorțează în acest fel și există copii minori, se poate presupune că va exista o anchetă socială. Instanțele doresc întotdeauna să afle dacă prin separare se respectă interesul superior al copilului.\n\nTrebuie spus că acesta poate fi cel mai mare generator de cheltuieli. Dincolo de onorariile achitate la avocați sunt taxele de timbru care se plătesc în cauzele cu drepturi de proprietate. Și care sunt în funcție de valoarea bunului supus împărțelii. Puteți afla cam cât ar costa din , articolul 5. O taxă de timbru judiciar poate ajunge la 5% din totalul masei partajabile.\n\nPartajul nu trebuie făcut concomitent cu divorțul. Nu este obligatoriu, poate fi făcut peste un , doi, când doriți. Sau niciodată dacă asupra acestui aspect există înțelegere. De exemplu să lăsați copiilor tot sau orice altă variantă. O mențiune despre partaj va exista și la Divorțul prin mediator de mai jos.\n\nAcestea sunt aspecte care, când soții nu se înțeleg, le stabilește instanța. Nu scrie niciunde că un copil trebuie să fie încredințat neapărat mamei și că tatăl va plăti invariabil o pensie alimentară de o anumită sumă. Codul Civil vorbește despre părintele care datorează pensia alimentară, dar noi, în virtutea obișnuinței înțelegem că tatăl datorează mamei. Rolurile însă pot diferi de la caz la caz, pensia poate fi de o valoare sau alta.\n\nValoarea pensiei de întreținere, conform din Codul Civil, poate avea valori maxime după cum urmează:\n• poate fi un sfert din veniturile celui care datorează dacă e vorba de un singur copil;\n• maxim o treime din venituri pentru doi copii;\n• maxim jumătate pentru trei sau mai mulți copii.\n\nEste vorba de veniturile nete, din acestea se calculează, iar instanța va trebui convinsă (prin acte, martori, probe) de valoarea acestora.\n\nSe cuvine făcută o mențiune despre acest mod de „a divorța”. În primul rând, prin mediere nu se divorțează! A fost o perioadă scurtă când instanța lua act de decizia dvs de a divorța, doar că această prevedere a fost declarată neconstituțională. La mediator se fac alte lucruri la fel de importante și avantajoase pentru divorț. La un birou de mediator se negociază efectele divorțului și enumerăm pe scurt câteva.\n• Relația părinților cu copiii; La mediator stabiliți planul parental, domiciliul copilului, modul în care se derulează relația post divorț.\n• Stabilirea pensiei de întreținere; Dacă încheiați un acord de mediere puteți să vă nțelegeți asupra cuantumului pensiei sau lipsa acesteia.\n• Partajul la mediator; Acesta este unul din punctele forte ale medierii. Legea spune că dacă faceți partajul printr-un birou de mediator, taxele se reduc la jumătate. Și una este să plătești taxa de timbru de 5.000 de euro, alta de 2.500!\n• Taxele la mediator; Acestea sunt mici și practic nu reprezintă decât onorariul acestuia, 300-600 de lei.\n\nÎn concluzie, divorțul este una dintre cele mai serioase acțiuni pe care le poate declanșa un cuplu. Repetăm, dintr-un divorț nu câștigă decât statul, avocații, mediatorii și alți profesioniști, respectiv evaluatori, specialiști, etc.\n\nCopiii sunt cei care pierd cel mai mult. Ei suferă. Ca să preveniți aceste lucruri, cel mai bine este să fiți responsabili în momentul în care decideți să vă căsătoriți.\n\nCa să vezi efectele adverse ale unui divorț, citește și:\n• Divorțat, drogat și jecmănit! Puiu Cenda era plin de bani, acum e un om zăpăcit, fără echilibru!\n• Avocat rămas fără robă, din cauza unui dosar de divorţ!",
        "label": "Banat"
    },
    {
        "title": "RESITA-SPITALUL JUDETEAN DE URGENTA SE INSANATOSESTE!",
        "text": "Astăzi, o veste bună a venit pentru Spitalul Județean de Urgență Reșița, în valoare de 11.000.000 de lei, care au fost blocați în conturi datorită indolenței fostei conduceri. Această sumă a fost transferată în conturile spitalului și a fost imediat utilizată pentru a plăti furnizorii.\n\nMotivul pentru care aceste sume erau blocate și au devenit arierate este greu de înțeles, fiind rezultatul indiferenței fostei conduceri. Un proiect important numit „Consolidarea capacității de gestionare a crizei sanitare COVID-19” a fost implementat de către Spitalul Județean de Urgență Reșița, iar Ministerul Fondurilor Europene a solicitat 61 de clarificări referitoare la modul de implementare a proiectului. Cu toate acestea, începând cu 7 iunie 2022, nimeni nu a acordat atenție acestor solicitări, iar sumele cheltuite au rămas fără a fi transferate în conturile spitalului, devenind astfel arierate.\n\nCu noua conducere la cârma spitalului, demersurile necesare pentru deblocarea și eliberarea sumelor din tranșa a doua, în valoare de 8.000.000 de lei, sunt în desfășurare. Această acțiune este esențială pentru a restabili normalitatea și responsabilitatea în gestionarea bugetului spitalului.\n\nAceastă eliberare a fondurilor reprezintă o veste extraordinară pentru Spitalul Județean de Urgență Reșița. Această instituție importantă de sănătate avea nevoie de aceste resurse pentru a se reface și a asigura servicii de calitate pentru comunitate. Noua conducere a demonstrat hotărâre și determinare în abordarea acestei probleme, în interesul pacienților și al întregii comunități.\n\nEste un pas semnificativ spre redresarea financiară și administrativă a spitalului. Prin luarea măsurilor adecvate și prin implementarea unui management responsabil, Spitalul Județean de Urgență Reșița se îndreaptă spre o perioadă de însănătoșire și dezvoltare.\n\nEste important ca acest exemplu să servească drept lecție pentru alte instituții, subliniind importanța gestionării corecte și responsabile a fondurilor publice. Acest succes trebuie să fie un motiv de încurajare și inspirație pentru toți cei implicați în conducerea și administrarea instituțiilor publice, evidențiind puterea unei abordări eficiente și transparente.\n\nSpitalul Județean de Urgență Reșița continuă să se angajeze într-un proces de îmbunătățire continuă și să ofere servicii medicale de înaltă calitate, în beneficiul comunității sale.",
        "label": "Banat"
    },
    {
        "title": "Bilant COVID -19 la nivelul Judetului Caras-Severin!Situatie alarmanta !",
        "text": "Pentru data de 27.11.2020 ora 8.30 vă comunicăm următoarele date:\n\n– persoane izolate la domiciliu – persoane cu test pozitiv + persoane carantinate la domiciliu – 1640\n\n– din care cu test pozitiv – 730\n\nNota : Sau introdus date pana in data de 26.11.2020 ora 15.00, iar raportarea este intr-o continua dinamica, in functie de rezultatele testelor venite de la laboratoarele din toata tara.\n\nBărbat de 80 de ani din Reșița decedat la SJUR. Insuficiență cardiacă NYHA 2, angină pectorală de efort, infarct miocardic vechi, adenocarcinom de prostată operat, HAT grad 2 cu risc foarte înalt.\n\nBărbat de 62 de ani din Gornea decedat la SJUR. HTA, obezitate, sindrom vestibular.\n\nBărbat de 73 de ani din Reșița decedat la SJUR. Atrofie corticală, diabet zaharat.\n\nFemeie de 70 de ani din Oțelu Roșu decedată la SJUR. HTA stadiul 2 cu risc înalt, obezitate gradul 1.\n\nFemeie de 57 de ani din Moldova Nouă decedată în Urgențe la Spitalul Orășenesc Moldova Nouă. Boală cronică de rinichi în program de hemodializă, diabet zaharat, obezitate.\n\nBărbat de 79 de ani din Caransebeș decedat la SMUC. HTA\n\nFemeie de 76 de ani din Reșița decedată la SJUR. Cardiopatie ischemică, HTA esențială stadiul 2, diabet zaharat tip 2 insulinonecesitant.",
        "label": "Banat"
    },
    {
        "title": "In sfarsit dupa 30 de ani,o lege buna!Averea nejustificată a unui infractor condamnat la minimum 4 ani de închisoare poate fi confiscată.",
        "text": "Camera Deputaților a adoptat marți cu 261 de voturi pentru proiectul de lege care prevede introducerea în Codul penal a confiscării extinse. Cu alte cuvinte averea nejustificată a unui infractor condamnat la minimum 4 ani de închisoare poate fi confiscată. Camera Deputaților este forul decizional, în acest caz iar legea urmează să meargă la promulgare.\n\nComisia Juridică a adoptat un raport favorabil cu unanimitate de voturi la un proiect de lege care modifică articolul 112 indice 1 din Codul Penal astfel:\n\n(1) Sunt supuse confiscării şi alte bunuri decât cele prevăzute la art. 112, când faţă de o persoană se dispune condamnarea pentru o faptă susceptibilă să îi procure un folos material şi pentru care pedeapsa prevăzută de lege este închisoarea de 4 ani sau mai mare, instanţa îşi formează convingerea că bunurile respective provin din activităţi infracţionale. Convingerea instanţei se poate baza inclusiv pe disproporţia dintre veniturile licite şi averea persoanei.\n\n2) Confiscarea extinsă se dispune asupra bunurilor dobândite de persoana condamnată într-o perioadă de 5 ani înainte şi, dacă este cazul, după momentul săvârşirii infracţiunii, până la data emiterii actului de sesizare a instanţei. Confiscarea extinsă poate fi dispusă şi asupra bunurilor transferate către terţi, dacă aceştia ştiau sau ar fi trebuit să ştie că scopul transferului a fost evitarea confiscării.\n\nDeputații juriști au introdus o modificare la Codul de procedură penală astfel încât procurorul va avea obligația de a pune sechestru asigurător pe averea nejustificată a unui inculpat. Astfel, la articolul 249 a fost introdus un nou alineat: „În cazul bunurilor care pot face obiectul confiscării speciale sau al confiscării extinse, luarea de către procuror a măsurilor asigurătorii pentru a evita ascunderea, distrugerea, înstrăinarea sau sustragerea de la urmărire a acestor bunuri este obligatorie”.\n\nRaportul a intrat în dezbaterea plenului Camerei Deputaților care este si forul decizional, în acest caz.Legea merge la promulgare la președintele Klaus Iohannis.",
        "label": "Banat"
    },
    {
        "title": "ILUMINATUL PUBLIC DIN MOLDOVA NOUA DEVINE INTELIGENT",
        "text": "Primăria Moldova Nouă a trecut de la iluminatul clasic la cel inteligent, atingerea acestui obiectiv fiind asigurată din fonduri europene.\n\nProiectul are ca obiectiv creșterea eficienței energetice a sistemului de iluminat public și reducerea emisiilor de CO2. Acest lucru va fi realizat prin asigurarea unui sistem de iluminat modern, cu eficiență luminoasă și energetică ridicată, cu o durată de viață mare (minimum 100.000 ore), cu cheltuieli de întreținere și exploatare reduse, contribuind în același timp la reducerea cheltuielilor cu energia electrică și la reducerea emisiilor de CO2 prin utilizarea de aparate de iluminat eficiente.\n\nSistemul de iluminat public a fost modernizat prin înlocuirea tuturor celor 1.167 corpuri de iluminat aferente iluminatului stradal și pietonal din oraș cu unele de tip LED.\n\nConsolele și corpurile de iluminat vechi, în cazul iluminatului stradal, vor fi înlocuite cu lămpi moderne, fiind prevăzute 809 bucăți, în timp ce alte 216 de bucăți vor fi folosite pentru iluminatul pietonal din cartierul Orașul Nou. Toți stâlpii existenți pentru iluminatul pietonal au fost înlocuiți cu stâlpi metalici moderni. Totodată, au fost înlocuite și cablurile de alimentare subterane aferente iluminatului pietonal, iar pe 142 de stâlpi vor fi montate panouri fotovoltaice.\n\nMai mult decât atât, a fost extinsă rețeaua de iluminat public, și au fost montate de panouri de semnalizare cu semnale luminoase la trecerile de pietoni care vor indica intenția de traversare.\n\nIluminatul public din Moldova Nouă este monitorizat printr-un sistem inteligent de telegestiune, grație căruia se va putea verifica în timp util funcționarea tuturor lămpilor și care permite intervenția în timp scurt asupra lămpilor defecte, cum de altfel se va putea opta pentru o luminozitate mai puternică sau mai scăzută.\n\nProiectul este cofinanțat de Uniunea Europeană, prin ADR Vest în calitate de Autoritate de Management pentru Programul Regional Vest 2021 – 2027. Pentru informații detaliate despre program, accesați",
        "label": "Banat"
    },
    {
        "title": "Întâlnirea Tinerilor Ortodocși din Banatul de Munte 2024: Trei zile de comuniune și lumină la Reșița",
        "text": "În perioada 30 august – 1 septembrie 2024, Reșița a fost gazda unui eveniment de o deosebită importanță spirituală și culturală: Întâlnirea Tinerilor Ortodocși din Banatul de Munte. Sub coordonarea ATOR Banatul de Munte și cu binecuvântarea Preasfințitului Părinte Lucian, Episcopul Caransebeșului, acest eveniment a adunat peste 500 de tineri din Reșița, Caraș-Severin, din 17 județe ale țării, precum și din Serbia și Republica Moldova. Împreună, aceștia au trăit clipe de comuniune, rugăciune și bucurie, participând la o serie de manifestări duhovnicești și culturale menite să le îmbogățească sufletește. Evenimentul a debutat vineri, 30 august, cu o slujbă de Te Deum, oficiată de Preasfințitul Părinte Lucian în Centrul Civic al Reșiței. Într-un cadru solemn, delegațiile de tineri au defilat, marcând începutul acestei întâlniri de suflet. Primul moment important al zilei a fost vânătoarea de comori, care a avut ca tematică patrimoniul urban al Reșiței. Tinerii au fost provocați să descopere comorile ascunse ale orașului, îmbinând astfel cunoștințele despre istoria locală cu spiritul de echipă și aventura. Seara a continuat cu „Procesiunea Tinereții” și rugăciunile de seară, momente care au adus liniște și reflecție în inimile participanților. După cină, bucuria comuniunii s-a manifestat prin muzică și dans, în cadrul unui concert susținut de trupa Phaser și bandul Ale & Fly ft. Crisi, care au oferit tinerilor prilejul de a se exprima și de a se bucura împreună. Ziua de sâmbătă, 31 august, a fost marcată de conferința desfășurată în Sala Polivalentă din Reșița, unde Preasfințitul Părinte Veniamin, Episcopul Basarabiei de Sud, și Părintele Arhimandrit Casian Rușeț, consilier cultural al Episcopiei Caransebeșului, au discutat cu tinerii pe tema „Voi sunteți lumina lumii” (Matei 5:14). Preasfințitul Părinte Veniamin a subliniat importanța comuniunii cu Dumnezeu și a evidențiat rolul pe care tinerii îl pot avea în răspândirea bucuriei și a speranței în societate. El a amintit tinerilor că, în lumea de astăzi, avem multe modele de urmat, dar cel mai important model rămâne cel al sfântului, care ne arată adevărata lumină a credinței. După conferință, tinerii au participat la atelierele artistice „Între tradiție și noutate”, organizate în Parcul Cărășana, unde meșteri populari și voluntari români și străini i-au învățat meșteșuguri tradiționale și le-au împărtășit din bogăția culturii locale. Seara a fost încununată de un foc de tabără, urmat de un program artistic susținut de tinerii invitați, desfășurat sub emblema Stemei UCMR, un simbol al orașului Reșița. Întâlnirea s-a încheiat duminică, 1 septembrie, cu Sfânta Liturghie oficiată la Catedrala „Adormirea Maicii Domnului” din Reșița, unde Preasfințitul Părinte Lucian, alături de Preasfințitul Părinte Veniamin și un sobor de preoți și diaconi, au împărtășit tinerilor mesajul de iubire și speranță al Bisericii. La final, Preasfințitul Părinte Lucian și-a exprimat nădejdea că astfel de întâlniri vor continua să fie organizate, oferind tinerilor șansa de a crește spiritual și de a-și consolida legătura cu Biserica strămoșească. Întâlnirea Tinerilor Ortodocși din Banatul de Munte 2024 a fost, așadar, nu doar o manifestare de credință, ci și un prilej de cunoaștere, de descoperire a valorilor tradiționale și de întărire a comuniunii dintre tinerii din diferite colțuri ale țării și din afara granițelor. Aceștia au demonstrat că sunt, într-adevăr, „lumina lumii”, capabili să aducă lumină și bucurie în viețile celor din jurul lor, într-o lume care are tot mai multă nevoie de astfel de exemple.",
        "label": "Banat"
    },
    {
        "title": "Drumul de legătură Timișoara – autostrada A1, la 30%",
        "text": "Peste 100 de muncitori, 55 de utilaje și 80 de autobasculante lucrează pe șantierul de construire a drumului de legătură dintre Timișoara și autostrada A1.\n\nStadiul de realizare a șoselei dintre DN 69, ieșire din Timișoara, și autostrada spre Arad este de aproape 30%.\n\n„Se lucrează la terasamente, la structuri – poduri și pasaje – la podețe, se fac diverse lucrări hidrotehnice, relocare rețele electrice de 220 kV și continuă aprovizionarea cu materiale”, a transmis DRDP Timișoara.\n\nContractul pentru finalizarea drumului de 10 kilometri care îi duce mai rapid pe șoferi din Timișoara pe autostrada A1 a fost atribuit în iulie, cu o valoare de 280 de milioane de lei. Primul contract a fost reziliat, după ce execuția ajunese la numai 25%.\n\nTraseul drumului de legătură începe cu 300 de metri înaintea intersecției existente dintre drumurile DJ 692 (Sânandrei) și DN 69, cu amenajarea unui nod rutier și se dezvoltă pe direcția nord-est spre autostrada A1. Proiectul cuprinde 2 poduri noi, 6 pasaje și 3 noduri rutiere.",
        "label": "Banat"
    },
    {
        "title": "7 lei pentru un viol! Al propriei fiice, în vârstă de doar 10 ani!",
        "text": "Reșițeanul arestat pentru că și-ar fi violat propria fiică minoră e acuzat de către frații fetei că i-ar fi cumpărat tăcerea timp de 4 ani!\n\nDoru Drăgan rămâne în spatele gratiilor, în stare de arest preventiv, după ce și magistrații Tribunalului Caraș-Severin au considerat că sunt indicii temeinice cu privire la comiterea de către acesta a infracțiunii de viol săvârşit asupra unui minor. Asta chiar dacă inculpatul a trecut testul cu detectorul de minciuni. Despre Doru Drăgan ies însă la iveală lucruri și mai oribile decât cel pentru care e acuzat de procurori.\n\nFata le-ar fi povestit anchetatorilor că, în urmă cu 4 ani, a fost violată de fapt pentru prima dată de către tatăl său. Avea pe atunci doar 10 ani! S-ar fi întâmplat într-o cameră în care mai dormeau câțiva frați de-ai ei, care n-ar fi sesizat și n-ar fi auzit nimic. Mama fetei era la spital, pentru că alți doi dintre copiii ei erau bolnavi de pojar. Fetița abuzată i-ar fi spus la un moment dat mamei sale despre grozăvia tatălui ei, însă aceasta n-ar fi crezut-o.\n\nFemeia susține că are o relație de concubinaj cu Doru Drăgan de aproximativ 20 de ani și că au împreună 10 copii. Pretinde că abia în 2022 ar fi aflat de la fiica ei că a fost forțată să întrețină relații sexuale cu tatăl ei, însă nu a crezut-o pe micuță. Aflase că, de la vârsta de 12 ani, s-ar fi întâmplat de 3 ori.\n\nFrații fetei au confirmat cele reclamate organelor de cercetare penală că s-ar fi întâmplat luna aceasta, în zona fostului stadion Muncitorul, la adăpostul întunericului, iar unul dintre ei a făcut mărturisiri uluitoare. Și anume că, sora sa îi povestise cum, în urmă cu 4 ani, a fost violată de tatăl lor, care i-a oferit ulterior pentru asta suma de 7 lei! Expertiza medico-legală făcută după fapta sesizată luna aceasta confirmă o deflorare veche, la examinarea fetei nefiind identificate leziuni traumatice.\n\nDoru Drăgan își susține nevinovăția și pretinde că e victima unei înscenări puse la punct de concubina sa și minora care acum are 14 ani!",
        "label": "Banat"
    },
    {
        "title": "Se caută constructor pentru introducerea rețelei de canalizare în localitatea Zlagna",
        "text": "Administrația din Turnu Ruieni face demersurile necesare pentru introducerea sistemului de canalizare în satul Zlagna și pentru extinderea rețelei în localitatea Borlova.\n\nPrimăria Turnu Ruieni caută constructorul potrivit pentru investiția „Înființare sistem de canalizare și stație de epurare în satul Zlagna și extindere rețele în localitatea Borlova”, pentru care administrația condusă de primarul liberal Cosmin Belci a semnat în luna august un contract de finanțare cu Ministerul Dezvoltării pe Programul Național „Anghel Saligny”.\n\nZilele trecute, reprezentanții administrației locale au scos la licitație pe SEAP execuția acestei investiții, evaluată la puțin peste 5,6 milioane de lei. Termen limită pentru primirea ofertelor sau a cererilor de participare din partea firmelor de construcții interesate de implementarea investiției este 6 decembrie.",
        "label": "Banat"
    },
    {
        "title": "Noi, ăştia ai lui Menumorut, mai suntem pe aici?",
        "text": "Am comemorat peste un sfert de secol de la despărţirea de la dictatura ceauşistă. Cu scandalul falşilor revoluţionari. Născuţi pentru a divide, multiplicaţi pentru aruncarea în derizoriu. Scandal permanent. Între timp, ne-am aliniat. Iliescu ne-a vrut aliniaţi marelui urs. N-a prea mers, aşa că unchiul Sam ne-a realiniat. A venit şi deutsche ordnung şi iar ne-am aliniat. Acum, suntem dublu şi complet aliniaţi. Şi cu unchiul Sam şi cu mătuşa Angela. O minunăţie de prevenţie antirusească. Dar. Dar, românii continuă să se bată cu bulgarii pe ultimul loc al UE în privinţa nivelului de trai. Românii nu au voie Shenghen. Românii sunt cetăţeni de mâna a treia. Şi nu doar ca simpli cetăţeni prin UE, ci chiar ca ţară membră a UE. Nu avem voie să cerem, nu avem voie să impunem, nu avem voie să discutăm. Avem doar voie să acceptăm şi să implementăm directivele europene. Nu mai avem voie decât să asomăm porcul. Nu mai avem voie decât să iubim poponarii etc. Ni se ia credinţa. Ni se iau pământurile. Ni s-a luat industria, ni s-a luat şi continuă să ni se ia inteligenţa. Nu iubim criminalii? Suntem barbari. Nu iubim pedofilii? Nu-i iubim pe cei ce adoptă zece pisici în dauna unui orfan? Suntem barbari. Nu-i iubim pe cei ce ne defrişează pădurile? Suntem antieuropeni. Nu iubim dezrădăcinarea poporului român? Suntem antieuropeni. Dragilor, încet, încet, ni se ia tot. Identitate, pământ. Mai nou, citesc ieri una alta despre Eminescu. Un poet, pentru cei ce nu citesc decât antena. Ba că e antisemit, ba că e nu ştiu cum. Dragilor, ne vindem. Şi ne vând gunoaiele politice năşite de Ilici încă din 1990. Finii ăştia se perpetuează. Sunt peste tot. Ne fac proşti, ne fac un neam de căcat, fac tot posibilul pentru a ne induce o stare de resemnare. Nu, nu putem sta resemnaţi în faţa unor popoare care nici măcar nu cunosc ce înseamnă dor. Au venit peste noi ca lăcustele. Şi statul român vândut le face jocurile. ANAF-ul se năpusteşte peste micii intreprinzători români. Aţi auzit despre ceva controale la corporaţiile străine, ceva amenzi? Mergem mai departe, popor condus de sclavi ai strănătăţii, străini de durerile şi de nevoile nemului românesc. Dar, suntem membri ai UE şi NATO. Membri sau sclavi?\n\nSa auzim de bine",
        "label": "Banat"
    },
    {
        "title": "CARANSEBES. GATA CU BATAIA PENTRU UN LOC DE PARCARE!",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Accident mortal pe o șosea din Timiș",
        "text": "Grav accident, marți dimineață, pe o șosea din Timiș! Două mașini s-au lovit violent, iar unul dintre șoferi a rămas încarcerat. Medicii nu au mai putut să îl salveze.\n\nAccidentul a avut loc pe drumul județean 593 în comuna Giulvăz. Pompierii au intervenit și au scos afară victima încarcerată inconștientă.\n\n„În accidentul rutier au fost implicate două autoturisme în care se aflau doar conducătorii. În urma evenimentului, unul dintre conducători a rămas încarcerat. Victima a fost extrasă în stare inconștientă și, din nefericire, nu a răspuns manevrelor de resuscitare, fiind declarat decedat de medic”, a transmis ISU Timiș. Celălalt conducător auto a fost transportat la spital, conștient și cooperant.\n\n„Un tânăr în vârstă de 25 de ani a condus un autoturism pe DJ 593, dinspre localitatea Peciu Nou înspre Giulvăz, iar la un moment dat a intrat în coliziune cu un alt autoturism care circula din sens opus, condus de către un tânăr în vârstă de 24 de ani”, a transmis și IPJ Timiș.\n\nȘoferul decedat este tânărul de 25 de ani. Circulația pe drumul dintre Giulvăz și Peciu Nou a fost blocată.",
        "label": "Banat"
    },
    {
        "title": "Corupție în Consiliul Județean Caraș-Severin! Mituire politică denunțată de președintele Dunca!",
        "text": "Procurorii anticorupție sunt chemați de Romeo Dunca să constate „tentativa de cumpărare pe banii statului a unor primari PNL de către PSD”!\n\nLiberalii consideră că eventuala trecere a unor primari de-ai lor la PSD reprezintă un fapt grav de corupție, pentru că „prețul trădării” ar fi plătit din sumele repartizare de Consiliul Județean primăriilor pentru echilibrarea bugetelor locale. „Dacă ne reamintim că în anii trecuți cariera politica a răposatului Frunzăverde a fost stopată exact de fapte de acest gen, care nici măcar nu au fost atât de grave că cele făcute recent de banda de consilieri CJ din CS, ar trebui să înțelegem imediat gravitatea acestei acțiuni. Trei încercări repetate și eșuate de mituire politică urmate de cea de-a patra reușită, cu concretizarea unei atât de evidente fapte penale, urmate de prejudicierea altor UAT-uri PNL reprezintă o realitate.”, susține președintele Dunca.\n\nPentru a demonstra că pesediștii au plănuit totul în cel mai mic detaliu, Dunca se întoarce mult în timp, undeva în noiembrie 2022, și amintește de ceea ce spunea atunci actualul vicepreședinte al Curții de Conturi, Ion Mocioalcă. Mai exact, că mai mulți primari PNL au semnate adeziuni la PSD. Revenind la zi, președintele CJ spune că nu e nicio coincidență în faptul că tocmai primarii PNL despre care vorbea Silviu Hurduzeu că și i-ar dori pe lista PSD au primit „sume de 10 ori mai mari decât colegii lor din PNL”.\n\nRomeo Dunca e de părere că totul îmbracă forma unei infracțiuni și „doar așa mafia din mica Sicilie cărășeană poate fi zdruncinată și cetățenii UAT-urilor jefuite de banii cuveniți își pot recupera dreptul la o viață mai bună”.\n\nTotodată, liberalul din fruntea CJ nădăjduiește ca PNL să nu sufere prea multe pierderi. „Sper din suflet ca primarii noștri cei atât de curtați să reziste tentației și să rămână alături de colegii lor, iar Crina și consilierii CJ care i-au semnat și votat amendamentul ticălos să dea cu subsemnatul, așa cum e firesc raportat la ceea ce au făcut.”, a mai spus președintele CJ.",
        "label": "Banat"
    },
    {
        "title": "S-A DECIS CUM SE VOR ACORDA BILETELE DE TRATAMENT IN CARAS-SEVERIN! AMANUNTE IMPORTANTE!",
        "text": "La sediul Palatului Administrativ s-au desfășurat astăzi cele două ședințe ale Comitetului Consultativ de Dialog Civic pentru Problemele Persoanelor Vârstnice și Comisiei de Dialog Social.\n\nÎn cadrul primei întruniri au fost discutate aspecte privind modul de acordare a biletelor de tratament pentru pensionari și celelalte categorii de beneficiari din județul Caraș-Severin, dar și măsurile de prevenire a toxiinfecțiilor alimentare în perioada premergătoare sărbătorilor pascale.\n\nPotrivit Casei Județene de Pensii, pot beneficia de tratament balnear persoanele care dovedesc existența unei afecțiuni medicale ce necesită astfel de tratament și care au calitatea de pensionar al sistemului public de pensii, asigurat al sistemului public de pensii sau beneficiar al prevederilor unor legi speciale.\n\nContribuţia individuală pentru persoanele care beneficiază de tratament balnear se stabilește în funcție de câștigul brut realizat, drepturile de pensie, indemnizația de șomaj sau de handicap, după caz, fiind de 50% din cuantumul total brut al veniturilor sau din prețul biletului de tratament balnear, în funcție de fiecare situație.\n\nÎn acest an, sunt organizate 18 serii: seria I a început la data de 09.03.2023, iar ultima serie începe la data de 30 noiembrie 2023. Durata sejurului unui bilet de tratament balnear este de 16 zile, iar durata tratamentului balnear este de 12 zile.\n\nCasei Județene de Pensii Caraș-Severin i-au fost repartizate momentan un număr de 776 de locuri de tratament balnear, pentru mai multe categorii de afecțiuni, în stațiunile Buziaș, Covasna, Olănești, Moneasa, 1 Mai, Bala, Geoagiu și Pucioasa.\n\nÎn cea de-a doua parte a ședinței, Direcția Sanitară Veterinară și pentru Siguranța Alimentelor a informat că va derula, în scopul prevenirii apariţiei toxiinfecţiilor alimentare în perioada sărbătorilor pascale, controale oficiale în pieţele agro-alimentare, abatoarele, unităţile de tranşare a cărnii, măcelării, restaurante, pensiuni, cofetării, patiserii, unități de tip hipermarket/supermarket, magazine alimentare.\n\nPentru eficientizarea acestor verificări, prefectul județului Caraș-Severin, Ioan Dragomir, a solicitat DSVSA să ceară ori de câte ori consideră necesar, sprijinul altor instituții competente de la nivel judeţean și local (primării, ANAF, Comisariatul pentru Protecția Consumatorilor, Inspectoratul de Poliției Județean) pentru organizarea de acţiuni comune de control.\n\nOrdinea de zi a ședinței Comisiei de Dialog Social a inclus o informare privind rețeaua școlară a unităților de învățământ din județ pentru anul școlar 2023-2024 și o prezentare a proiectului de reabilitare a podului din Băile Herculane care face legătura dintre strada Cernei și Piața Hercules, obiectiv de interes istoric național, inclus în Lista Monumentelor Istorice.\n\nPentru anul școlar 2023-2024, în județul Caraș-Severin funcționează un număr de 123 de unități de învățământ cu personalitate juridică, 273 de unități de învățământ arondate și 9 unități conexe pentru activități extracurriculare. Din cauza numărului mic de elevi, au fost propuse spre desființare Școala primară Vălișoara – comuna Bucoșnița, Școala primară Secu – Municipiul Reșița, Grădiniţa cu program normal Peştere – comuna Constantin Daicoviciu și Școala gimnazială Lăpușnicel – comuna Lăpușnicel.\n\nÎn ceea ce privește podul din Băile Herculane, consemnat pentru prima dată în anii 1774 și 1825, acesta va fi restaurat prin proiectul „Reabilitare obiecte de patrimoniu pentru promovarea turistică a stațiunii Băile Herculane – Pod de piatră”, în valoare de 7 milioane de lei. Proiectul presupune atât reabilitarea infrastructurii rutiere, cât și a culoarului acoperit al podului, cu refacerea elementelor arhitecturale inițiale.\n\nPrefectul județului a menționat că în ultima perioadă s-a deplasat în repetate rânduri la Băile Herculane și, din modul în care se desfășoară intervențiile la podul de piatră, apreciază că la final va fi o lucrare reușită, care va pune în valoare zona centrală a stațiunii.",
        "label": "Banat"
    },
    {
        "title": "Curse ilegale în Reșița; dosar penal pentru doi tineri",
        "text": "Doi tineri din Reșița au fost trași pe dreapta după ce au făcut o cursă care trebuia să fie ca în filme și s-a terminat înainte să înceapă.\n\nChiar dacă la finalul fiecărui film din seria „Furios și iute” este scris să nu încercați acasă ce vedeți pe ecran, doi tineri din Reșița au pus de o cursă noaptea pe bulevardul Republicii, la aproximativ 22.40. Polițiștii au observat cum cele două mașini au plecat de la semafor în paralel, cu scârțâit din roți și motoarele turate. Cursa nu s-a încheiat în lumina reflectoarelor, doar în lumina girofarului.\n\nCei doi șoferi de 24 și 25 de ani au fost testați pentru consum de alcool și substanțe psihoactive. Nu au luat nici una, nici alta, dar s-au ales cu dosar penal pentru participarea la întreceri neautorizate pe drumurile publice. „Precizăm faptul că astfel de comportamente în trafic pot reprezenta un real pericol pentru siguranța circulației pe drumurile publice și pot împiedica sau îngreuna circulația. Legea pedepsește participarea la întreceri neautorizate între vehicule, sancțiunea prevăzută fiind închisoarea de la 3 luni la un an sau amendă”, transmite IPJ Caraș-Severin.",
        "label": "Banat"
    },
    {
        "title": "Insule ecologice digitalizate la Moldova Nouă",
        "text": "Rata vaccinării antigripale în Timiș, în creștere față de sezonul trecut\n\nÎn primele două luni ale toamnei, numărul vaccinărilor antigripale din Timiș a crescut cu 25%, față de anul trecut. Autoritățile fac apel la părinți să își țină copiii bolnavi...",
        "label": "Banat"
    },
    {
        "title": "Târgurile de Crăciun 2024: Magia sărbătorilor în fiecare colț al țării",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Verde, la Caransebeș, pentru aproape 24 de kilometri de piste de bicicletă!",
        "text": "Un vis mai vechi de-al primarului Felix Borcean începe să prindă contur la Caransebeș. Contractul a fost semnat astăzi!\n\nPrimarul municipiului Caransebeș a semnat astăzi, cu reprezentanta firmei ERC Vest, contractul de lucrări pentru realizarea a 23,5 kilometri de piste de biciclete, modernizare străzi și trotuare.\n\n„E cel mai dorit proiect al municipalității, cu patru trasee de piste de biciclete, cu transport electric și străzi și trotuare care vor fi reabilitate! Încercăm astfel să realizăm infrastructura dedicată deplasărilor sigure și directe cu bicicleta și să valorificăm spațiile publice existente în aliniamentul traseelor pietonale cu mobilier urban“, a mărturisit primarul Felix Borcean.\n\nDacă condițiile meteo vor fi favorabile, lucrările ar putea demara chiar în acest an, a precizat constructorul, în cadrul întâlnirii de astăzi, care a avut loc la sediul Primăriei Caransebeș. În ceea ce privește valoarea contractului semnat, acesta are o valoare de 25 de milioane de lei.\n\nInvestiția face parte din cadrul proiectului „Sistem integrat de mobilitate urbană durabilă în municipiul Caransebeș”, finanțat prin Programul Regional Vest 2021-2027. Prin același proiect, vor fi achiziționate și trei vehicule electrice pentru transportul în comun, două microbuze și un autobuz, dar și două stații de încărcare. Licitația pentru această investiție se află, momentan, în derulare.\n\nÎn cadrul întâlnirii de astăzi, edilul municipiului de pe Timiș și Sebeș a ținut să mulțumească și directorului de la Proiecte Europene, precum și echipei care a stat în spatele implementării acestui proiect.\n\n„Mulțumiri speciale domnului director Liviu Jigoria-Oprea (foto principal: stânga) pentru modul cum a coordonat întreaga echipă și tuturor membrilor acesteia care au dus la bun sfârșit cel mai așteptat și drag proiect, de care sper să ne bucurăm cu toții nu peste mult timp”, a subliniat Felix Borcean.",
        "label": "Banat"
    },
    {
        "title": "Sfârşit de an",
        "text": "S-a închis şi ultima şedinţă de consiliu judeţean, după ce săptămâna trecută acelaşi lucru l-au făcut şi consilierii locali din Reşiţa. La Reşiţa, singura problemă a fost proiectul de modificare a impozitelor. Primarul liberal Ioan Popa a propus o creştere de la 0,093 la unu la sută pentru clădirile rezidenţiale şi o scădere a impozitului pe nerezidenţiale de la 1,3 la 0,6. Fireşte că social-democraţii, prin consilierul Feraru, au sărit la gâtul primarului. Ceva de gen, luaţi de la săraci şi daţi la bogaţi. Dar, dacă te documentezi, observi că nerezidenţialii ăştia, care bagă bani la buget, din trei în trei ani sunt evaluaţi la patrimoniu. Aşadar, evaluarea merge obligatoriu în sus, iar cei 0,6 la sută, numeric, sunt aceiaşi sau chiar mai mulţi bani. Şi, ar mai fi ceva. Domnule consilier, toată stima pentru profesia dumneavoastră dar, lăsaţi-i, vă rog, pe nerezidenţiabilii ăştia să producă ceva plus valoare, pentru că, şi de aici vă intră un leu pe cardul de salariu.\n\n La judeţ, o şedinţă la foc automat. Ţin să îl felicit pe domnul preşedinte că şedinţele încep la cel de al doisprezecelea gong al orei anunţate pentru întâlnire. S-a pus umărul la visul celor de pe Clisură, mai exact CJ ajută concret demersul celor din zonă de a avea bac între Serbia şi România. Ar mai fi de semnalat şi faptul că nici domnul preşedinte Hurduzeu nu a obţinut decât o mustrare scrisă la adresa doamnei Ana Vasile, responsabilă cu copiii necăjiţi (instituţionalizaţi) din Caraş-Severin. Ana nu este nevasta lui Manole, ci a unui procuror ce s-a certat cu codurile pe care trebuia să le respecte şi să le pună în aplicare. Mă rog, dacă magistraţii nu judecă, n-o vom face noi, ziariştii. Îl lăsăm pe Cel de Sus să se sesizeze.\n\n Acestea fiind cele administrative, aş dori să scriu şi despre suflet. Cel închis timp de câteva zile într-o căsuţă de sticlă, în Centrul Reşiţei. Echipa Radio Reşiţa a demarat un maraton pentru adunarea de fonduri dedicate clinicii Slatina-Nera, ultima odihnă pentru bolnavii de cancer. Nu credeam că se vor aduna mulţi bani, şi am rămas uimit de suma donată. Un miliard şi jumătate în bani vechi. Asta înseamnă că, încă avem suflet şi încă ne pasă de cei de lângă noi. Ce ne trebuie să fim solidari, ce ne trebuie să-i dăm dracului pe nemernicii ce trag sforile puterii?\n\n Şi, nu pot să-mi reneg originea de gugulan şi să nu mă fălesc cu propunerea PSD pentru postul de premier. Sorin Grindeanu, născut şi crescut în Caransebeş. Ar fi al doilea premier dat de gugulani. Primul a fost Miron Cristea, episcop al Caransebeşului, în timpul dictaturii carliste. Cu speranţa că nu vom asista la dictatuta teleormănistă, îi urez succes.\n\nDe,Dan Popoviciu\n\n Sa auzim de bine!",
        "label": "Banat"
    },
    {
        "title": "CETATENII RECLAMA, AQUACARAS INCEARCA SA-I IMBETE CU APA RECE!",
        "text": "AQUACARAȘ S.A. asigură calitatea apei potabile în ciuda provocărilor cauzate de secetă",
        "label": "Banat"
    },
    {
        "title": "Bunuri contrafăcute, descoperite în Timișoara și în județ",
        "text": "Polițiștii de frontieră și cei de la IPJ Timiș au descoperit în Timișoara și în Deta bunuri contrafăcute de 70.000 de lei.\n\n„Cu ocazia acțiunilor desfășurate în mai multe locații din județul Timiș, au fost identificați doi agenți economici, precum și șapte persoane fizice ce comercializau 596 articole (îmbrăcăminte, încălțăminte și poșete) care purtau mărci identice sau similare cu unele înregistrate, fiind susceptibile a fi contrafăcute. În toate cazurile, persoanele în cauză nu dețineau documente de proveniență și nici acordul titularilor de marcă pentru punerea bunurilor în circulație”, au transmis polițiștii.\n\nTotodată, a fost aplicată și o amendă contravențională de 5.000 de lei și a fost confiscată suma de 292 de lei, pentru neutilizarea casei de marcat.",
        "label": "Banat"
    },
    {
        "title": "Ordin de protecție împotriva unui fost prefect de Caraș-Severin!? Soția se teme că-și pierde dinții de 20.000 de euro…",
        "text": "Amenințată că-i scoate implanturile pentru care a cheltuit o avere, soția fostului reprezentant al Guvernului cere Tribunalului Caraș-Severin emiterea unui ordin de protecție!\n\nRamona Maria Ciobanu a cerut Judecătoriei Caransebeș, iar acum Tribunalului Caraș-Severin, emiterea unui ordin de protecție, susținând că se teme pentru integritatea sa după ce a fost amenințată în repetate rânduri de soțul său, Nicolae Miu Ciobanu, cu care se află în divorț, că-i va scoate dantura din gură.\n\nFemeia în vârstă de 51 de ani a solicitat instanței evacuarea temporară a soțului ei din casa acestuia, în care au locuit împreună până acum 6 luni și în care au rămas doar ea, fiica și mama sa, fostul prefect preferând să locuiască o vreme în altă parte. Atât de speriată e Ramona Maria Ciobanu de soțul ei încât ar dori ca acestuia să i se interzică să se apropie de ea și de locuință, de fiica minoră și de mama acesteia. Nici măcar să nu le contacteze telefonic, mai cere instanței de judecată.\n\nÎn prealabil, s-a plâns Poliției Caransebeș, reclamându-și soțul pentru amenințare. A relatat că, bărbatul, de care e despărțită de jumătate de an, nemailocuind împreună, a venit acasă într-o zi de la finele lunii august pentru a hrăni câinele și pentru unele activități gospodărești, ocazie cu care și-au adresat reciproc reproșuri referitoare la viața conjugală. Pretinde că a fost agresată verbal și prinsă de față când fostul prefect i-ar fi spus că-i scoate dinții. Organele judiciare au investigat cazul, dar nu au identificat un risc iminent.\n\nRamona Maria Ciobanu consideră altceva, că starea e tensionată între ea și soțul ei și din acest motiv a cerut Judecătoriei Caransebeș emiterea ordinului de protecție. Audiat în sala de judecată, Nicolae Miu Ciobanu a vorbit despre o simplă ceartă, iar referitor la amenințarea sesizată de soția sa a explicat că i-a reproșat doar faptul că el a plătit lucrarea dentară. Susține că nu a agresat-o nici cu acea ocazie, nici anterior. Recunoaște că i-a spus că îi va scoate dantura din gură, dar asta doar pentru că el a achitat costul implanturilor dentare, care l-au costat aproximativ 20.000 de euro, această sintagmă nefiind în sensul că urmează să o lovească. De altfel, nici din înregistrarea audio prezentată de femeie nu reiese altceva, nu reiese că s-ar fi săvârșit vreo violență fizică, însă femeia îl crede în stare de orice pe cel alături de care a împărțit și bune, și rele, vreo 7 ani.\n\nÎntre timp ar mai fi avut loc și alte discuții tensionate între cei doi, percepute ca un real pericol de către Ramona Maria Ciobanu. „Eu am rămas în casă cu fiica și mama mea, dar el ne șicanează, ne forțează să plecăm. A închis gazul, a cerut sistarea alimentării cu apă și generează tot felul de discuții conflictuale. Eu nu pot pleca acum niciunde, fiica mea minoră e la școală, nu plec până nu e gata divorțul! Eu mi-am vândut apartamentul din Reșița, am investit banii în casa lui de la Caransebeș. Mă tem pentru mine, mă tem pentru mama mea, pe care a făcut-o hoașcă bătrână!”, a mărturisit Ramona Maria Ciobanu.\n\nÎn replică, Nicolae Miu Ciobanu spune că a încheiat-o cu soția lui de vreun an, că doar certificatul de căsătorie îi mai leagă și niște bani. Bani pe care ar urmări să-i obțină femeia căreia i-a jurat dragoste eternă în 2019, dar cu care s-a iubit din 2017. Casa în care Ramona Maria Ciobanu vrea să-l interzică fost proprietatea mamei lui și i-a lăsat-o moștenire prin testament. Atunci au început discuțiile, spune el, soția sa dorindu-și ea parte din casă. Atunci ar fi pierit sentimentele dintre cei doi și ar fi apărut ruptura.\n\nJudecătoria Caransebeș a reținut că femeia s-a dus la poliție la aproape o săptămână după discuția aprinsă cu soțul ei, după ce acesta i-a spus că-i va lua dinții în care a investit atât de mult, iar ordin de protecție a cerut după 18 zile de la producerea evenimentului, astfel că temerile sale sunt greu de acceptat. Evacuarea fostului prefect din propria casă nu e nici ea justificată, spune instanța, atât timp cât Nicole Miu Ciobanu nu mai locuiește acolo de jumătate de an. În concluzie, instanța a apreciat că sesizarea femeii și prezența soțului ei în sala de judecată sunt suficiente pentru a-i trage un semnal de alarmă cu privire la comportamentul său. Ca atare a respins solicitare de emitere a ordinului de protecție.\n\nRamona Maria Ciobanu pretinde că au apărut elemente noi și cere ca măcar Tribunalul Caraș-Severin să o ajute să doarmă liniștită. În timp ce Nicolae Miu Ciobanu încă încearcă să evite prezența în sala de judecată: „De un an încerc să scap de ea, să ies din această căsnicie. Am vrut să o facem pe cale amiabilă, dar nu vrea, urmărește să obțină bani!”",
        "label": "Banat"
    },
    {
        "title": "Liderii contrabandiștilor și funcționari publici, reținuți de DIICOT Timișoara",
        "text": "Procurorii DIICOT Timișoara au reținut 11 persoane în mega dosarul contrabandei cu țigări. Vorbim despre 4 funcționari publici și liderii grupărilor.\n\nAlte 3 persoane se află sub controlul judiciar. Sunt acuzați de constituirea unui grup infracțional organizat, deţinere de către orice persoană în afara antrepozitului fiscal sau comercializarea pe teritoriul României a produselor accizabile supuse marcării, contrabandă în formă agravată, spălare a banilor și complicitate la nerespectarea regimului materiilor explozive.\n\nAncheta a scos la iveală că, din 2022, suspecții au procurat bunuri accizabile din afara României, le-au introdus fraudulos în țară cu complicitatea unor funcționari din cadrul autorităților publice și le-au vândut pe piața neagră. Operațiunea DIICOT Timișoara s-a încheiat cu 79 de percheziții, în 26 martie.\n\n„Inculpații aflați pe palierele de coordonare au identificat furnizorii produselor de interes pentru grupurile infracționale și au lansat comenzile ocupându-se ulterior de organizarea transportatorilor și livrarea bunurilor accizabile sau de contrabandă, către clienți. De asemenea, în mod repetat, liderii au inițiat și participat la mai multe întâlniri cu membrii, în cadrul cărora, au fost analizate modul de acțiune, aspectele de natură financiară și măsurile de protejare a activităților ilicite. Pentru a se asigura de reușita activităților infracționale, aceștia au ținut legătura cu alți inculpați, aflați în palierul de protecție (funcționari publici), care au acționat pentru facilitarea intrării în țară a transporturilor și apoi, pentru livrarea în siguranță a bunurilor accizabile, inclusiv prin furnizarea de informații în legătură cu acțiunile poliției, amplasarea dispozitivelor de supraveghere și accesul la date din bazele centralizate ale instituției”, aflăm de la DIICOT.\n\nÎn timul anchetei, procurorii DIICOT au descoperit și fabrici ilegale de țigări. Probabil traficații voiau să scape de corvoada transportului peste granițe a mărfii de contrabandă.\n\n„Urmărind să elimine dependența de producătorii și furnizorii de produse accizabile din afara țării și precum și riscurile pe care le presupunea introducerea ilicită a acestora pe teritoriul național membrii au acționat pentru dezvoltarea unor facilități proprii de producere a bunurilor accizabile, investind sume importante de bani obținute din activitățile infracționale (au construit o hală de producție unde urmau să fie instalate linii de fabricație pentru prelucrarea tutunului și producerea de țigarete, care au fost găsite într-o localitate din județul Suceava, pe parcursul unei percheziții efectuate anul trecut)”, mai transmite DIICOT.\n\nÎn timpul anchetei au fost găsite 38 de milioane de țigarete, 64 de tone de tutun pentru fumat și 8,3 tone de materiale pirotehnice. 24 de milioane de țigări au fost descoperite în timpul a 12 acțiuni de prindere în flagrant.",
        "label": "Banat"
    },
    {
        "title": "Eu votez? Da sau nu?",
        "text": "Deja suntem în campanie electorală. Pe lângă tonele de posmagi muiaţi şi întreaga producţie a albinelor, ni se introduce, picătură cu picătură, dilema prezenţei sau a lipsei de la vot. Cei care se declară absenteişti şi ne îndeamnă şi pe noi la aceeaşi atitudine, spun cunoscutele şi oarecum trecutele lozinci. Nu contează cine votează, contează cine numără voturile. Sau. Dacă votul nostru ar conta, nu ne-ar mai lăsa să votăm. Sau. De ce să mai votez, că oricare vine, noi tot rău o ducem. Sau, sau, sau…. Pe de o parte, analiştii şi şefii echipelor de campanie ştiu foarte clar că, o prezenţă redusă la vot duce la creşterea şanselor de câştig ale unei anumite formaţiuni politice, într-un context socio-politic dat. Instigarea acestora la absenteism se pliază perfect pe nemulţumirile şi frustrălile acumulate de marea majoritate a electoratului după fiecare tur de scrutin organizat din 1990 şi până acum.\n\nPe de altă parte, prezenţa la vot nu este numai un drept civil ci şi o obligaţie morală. Îţi conferă dreptul de a-ţi striga nemulţumirea după alegeri, dacă aşteptările nu ţi-au fost împlinite. Şi în această parte avem numeroase lozinci. Dacă nu votezi, votul tău va fi furat. Sau. Nu ai dreptul să te plângi de aleşi dacă nu ai fost la vot. Sau, sau, sau… În această a doua parte, lucrurile mi se par puţin mai complicate. Da, vreau să votez. Se pot întâmpla următoarele. Parcurg listele candidaţilor şi constat că nu mă reprezintă niciunul sau nu am încredere în niciunul. De partidele ce s-au rotit un sfert de secol la butoanele României, mi-e silă. Partidele ce se declară noi îi au fie întemeietori, fie membri marcanţi pe cei din partidele despre care spuneam că mi-e silă. Apare câte un independent şi îmi dă speranţă. Nu pentru mult timp, pentru că ştiu bine maşinăria de vot a infractorilor politici. Sunt totuşi dator să nu-mi pierd speranţa. Aşadar, ce fac? Votez? Da sau nu?\n\nSă auzim de bine!",
        "label": "Banat"
    },
    {
        "title": "Primarul Doru Cîrdei Investește în Sănătatea Comunității din Zăvoi",
        "text": "Într-o lume în continuă schimbare, liderii locali care își asumă responsabilitatea de a îmbunătăți calitatea vieții comunităților pe care le reprezintă sunt esențiali pentru progres. Un astfel de exemplu remarcabil este dat de primarul comunei Zăvoi, Doru Cîrdei, care prin viziunea sa proactivă și angajamentul față de cetățeni demonstrează că sănătatea este o prioritate.\n\nCu un buget local limitat, primarul Cîrdei a alocat 450.000 de lei pentru a repara și moderniza dispensarul din satul Măru. Această investiție semnificativă a fost necesară deoarece clădirea dispensarului se afla într-o stare avansată de degradare, necesitând intervenții esențiale la nivelul acoperișului și pereților. Viziunea primarului de a oferi acces la servicii medicale de calitate pentru comunitatea locală a fost transpusă în fapte, iar rezultatul se materializează prin această investiție menită să îmbunătățească starea de sănătate a locuitorilor.\n\nPrimarul Doru Cîrdei nu se limitează doar la reabilitarea clădirii, ci și-a propus să atragă medici din diverse specializări pentru a oferi consultații în acest nou spațiu. Discuțiile cu specialiști în ortopedie, cardiologie și hematologie au arătat o deschidere pozitivă față de această inițiativă, cu condiția ca aceștia să beneficieze de condiții optime pentru a-și desfășura activitatea. Această abordare holistică a asigurării serviciilor medicale indică faptul că primarul Cîrdei are în vedere nevoile variate ale comunității sale și dorește să ofere soluții adecvate pentru fiecare.\n\nMai mult decât atât, Doru Cîrdei are în plan dezvoltarea și modernizarea cabinetului medical al comunei prin intermediul unui proiect depus la Compania Națională de Investiții în valoare de 4,5 milioane de lei. Acest proiect vizează reabilitarea, modernizarea și dotarea cabinetului pentru a furniza servicii medicale complete și de înaltă calitate. Această inițiativă este o dovadă clară a angajamentului primarului de a crea un mediu sigur și atractiv pentru cetățeni, oferindu-le motive întemeiate să rămână sau să revină în comuna Zăvoi.\n\nUn alt aspect semnificativ al abordării primarului Cîrdei este reprezentat de soluția găsită pentru perioada în care lucrările la cabinetul medical sunt în desfășurare. Acesta a pregătit o clădire apropiată de Primărie pentru a deveni un dispensar medical provizoriu, în care medicul de familie poate efectua consultații temporare. Această măsură denotă planificare și anticipare, asigurând continuitatea serviciilor medicale chiar și în perioade de schimbări și dezvoltare.\n\nÎn concluzie, primarul Doru Cîrdei din comuna Zăvoi se remarcă prin viziunea sa orientată către sănătatea și bunăstarea cetățenilor săi. Investiția în repararea și modernizarea dispensarului din satul Măru, precum și angajamentul de a aduce medici specializați în comunitate sunt doar două exemple dintr-o serie de inițiative menite să transforme Zăvoi într-un loc în care oamenii se simt cu adevărat protejați și sprijiniți. Viziunea, asumarea și respectul primarului Cîrdei nu doar că schimbă infrastructura comunei, ci și viața oamenilor care o alcătuiesc.",
        "label": "Banat"
    },
    {
        "title": "Controale pe Stan Vidrighin, în Timișoara, după accidentul în care a murit o fetiță de 10 ani",
        "text": "Polițiștii de la Rutieră au dat aproape 150 de sancțiuni, în trei zile de control. Cele mai multe amenzi au fost încasate de pietoni indisciplinați.\n\nControalele au avut loc între 6 și 8 noiembrie, la diferite intervale orare. Acestea au avut loc după tragicul accident din 5 noiembrie, în care o fetiță și-a pierdut viața. 75 de mașini au fost controlate și 142 de persoane – legitimate.\n\n„În perioada menționată au fost aplicate 147 de sancțiuni contravenționale în valoare de 36.795 de lei, dintre care 35 pentru nerespectarea regimului legal de viteză, 12 pentru nerespectarea culorii roșii a semaforului, 8 pentru nepurtarea centurii de siguranță, iar 63 de sancțiuni au fost aplicate pentru indisciplina pietonală. Au fost reținute 13 permise de conducere, dintre care 12 pentru trecerea pe culoarea roșie a semaforului electric, fiind retras și un certificat de înmatriculare.”, au transmis reprezentanții IPJ Timiș.\n\nTotodată, polițiștii au depistat un șofer care conducea sub influența alcoolului și unul care nu avea permis de conducere corespunzător categoriei. Acțiuni similare vor continua.",
        "label": "Banat"
    },
    {
        "title": "„Ștafeta Veteranilor” a trecut și prin Caraș-Severin",
        "text": "Nouă localități din județ au fost străbătute de „Ștafeta Veteranilor”, evenimentul care promovează valorilor naționale și respectul față de veteranii de război.\n\n„Ștafeta Veteranilor”, un eveniment național organizat de Invictus România, ajuns la cea de-a XI-a ediție, a trecut weekendul acesta și prin județul Caraș-Severin. Evenimentul are drept scop promovarea valorilor naționale și respectul față de veteranii și eroii României din toate războaiele. Pentru acest an, organizatorii au ales un traseu de 3.500 de kilometri, în care au fost incluse 50 de localități din România. Acest eveniment de voluntariat presupune purtarea în alergare a trei ștafete, pe trei trasee diferite, denumite după culorile Drapelului Național – albastru, galben, roșu.\n\nÎn intervalul 19-20 octombrie, ștafeta Veteranilor Invictus, tronsonul albastru, a străbătut nouă localități din județul Caraș-Severin: Topleţ, Băile Herculane, Domașnea, Teregova, Armeniş, Slatina Timiș, Caransebeș, Constantin Daicoviciu și Sacu.\n\nTronsonul albastru a pornit din Târgu Jiu și se va încheia la Carei, de Ziua Armatei Române (25 octombrie), prezentând, pe parcurs, onorul tuturor eroilor neamului.\n\nEvenimentul a dus împreună voluntari din Ministerul Apărării Naționale, Ministerul Afacerilor Interne, Serviciul Român de Informații, Administrația Națională a Penitenciarelor, dar și civili, alergători sau bicicliști. Din Caraș-Severin au participat reprezentanți de la Inspectoratul pentru Situații de Urgență „Semenic” și de la Inspectoratul Județean de Jandarmi.",
        "label": "Banat"
    },
    {
        "title": "5 partide si un independent in noul Consiliu Local al orasului Moldova Noua",
        "text": "Pe cât de simplă a fost bătălia pentru funcţia de primar al oraşului Moldova Nouă, datorita faptului ca au fost doar trei candidaţi, iată că în consiliul local lucrurile sunt complicate. Torma poate face o majoritate fără probleme, simplu, PSD, PER, PV, un independent şi două treimi cu USR fără liberali. Aparent, asta ar fi soluţia imediată. Dar dacă se doreşte o înbunătăţire a relaţiilor cu liberalii varianta optimă ar fi instalarea unui viceprimar liberal, asta dacă vor dori şi liberalii. Liberalii nu au mai avut un viceprimar din 2014 când Torma l-a schimbat pe Albu cu Adrian Moiseş. Campania s-a terminat şi poate că şi liberalii vor o reaşezare politică în zona sau vor continua lupta politică cu Torma….",
        "label": "Banat"
    },
    {
        "title": "Schimbare istorică în Moldova Nouă: Eugen Băleanu laudă alegerea unui viceprimar antreprenor",
        "text": "Adrian Torma, primarul ales al orașului Moldova Nouă pentru următorii patru ani, a surprins scena politică locală prin nominalizarea lui Cosmin Scânteie, un antreprenor local, pentru funcția de viceprimar. Decizia urmează să fie supusă votului în Consiliul Local, însă cu o majoritate solidă din partea PSD, aprobarea pare a fi o formalitate. Cosmin Scânteie, figura centrală a acestei schimbări, este văzut de mulți drept o soluție ideală pentru dezvoltarea economică a orașului. Torma a declarat: „Cosmin este cea mai potrivită alegere. Ca om de afaceri, are calități antreprenoriale excelente și sper că se va adapta rapid cerințelor administrației locale. Ne așteaptă un mandat greu, dar sunt încrezător că va face față.” Totuși, nu doar Torma a avut cuvinte de apreciere pentru noul nominalizat. Eugen Băleanu, președintele Partidului Verde din Moldova Nouă, a subliniat caracterul inovator al acestei propuneri: „PSD are o majoritate confortabilă, așa că era de așteptat ca viceprimarul să vină din rândurile lor. Însă ce e cu adevărat remarcabil este că, pentru prima dată în 34 de ani, viceprimarul nu provine din rândurile clasei politice, ci din rândul antreprenorilor locali. Aceasta nu este o recompensă politică, ci o alegere pragmatică.” Băleanu , cunoscut pentru pozițiile sale ecologiste și viziunea sa nonconformistă asupra politicii locale, a atras atenția asupra faptului că o asemenea alegere ar putea deschide drumul către o administrație mai orientată spre nevoile economice reale ale comunității.„Este un moment de cotitură pentru oraș. Cosmin vine cu o mentalitate de business, iar asta ne-ar putea ajuta să vedem o schimbare reală în felul în care sunt gestionate resursele și proiectele locale,” a adăugat el. Această nominalizare, care urmează să fie confirmată prin votul Consiliului Local, se alătură unui șir de schimbări în conducerea orașului, având ca scop modernizarea administrației locale și impulsionarea dezvoltării economice.",
        "label": "Banat"
    },
    {
        "title": "Promisiuni electorale vs. realitate. Strada Cezar, încă neaccesibilă pentru timișoreni",
        "text": "La șase luni de la anunțul Primăriei Timișoara potrivit căruia fosta stradă Cezar, care face legătura între Parcul Copiilor și bulevardul CD Loga, va fi „redată” timișorenilor, aleea este încă neasfaltată.\n\nÎn aprilie, fix înainte de alegerile locale, administrația Fritz demara demolarea unor construcții ridicate ilegal pe terenul municipalității din zona Parcului Copiilor, lângă Clinica de Balneologie de pe CD Loga. Scopul: redarea accesului pietonal pe fosta stradă Cezar, stradă care, în vremuri, traversa Parcul Copiilor până la malul Begăi.\n\nStrada, spunea atunci Dominic Fritz, „a căzut pradă clanurilor bine-cunoscute”. „Acum mulți ani a fost închisă cu garduri cu ornamente kitschoase, au apărut niște construcții și o poartă. Și așa, strada publică a devenit curte privată pentru două vile de pe Loga. Și nimeni nu a văzut nimic! (…) Demolăm ce n-are ce căuta pe strada noastră. Apoi o vom redeschide în regim pietonal și velo. Și în 9 iunie, apărăm ce e al Timișoarei cu votul nostru.”, declara atunci primarul.\n\nLa șase luni de la momentul buldozerelor, strada e în continuare neasfaltată. Întrebat despre motivul pentru care strada Cezar nu este încă accesibilă, Dominic Fritz a explicat că reabilitarea întregii zone este legată de finalizarea lucrărilor la Clinica de Balneologie din apropiere.\n\n„O asfaltăm, așteptăm acum să finalizăm și șantierul la Balneo pentru că ar fi nepractic să punem pavaje și după aceea să trecem cu utilajele. Folosim accesul până facem recepția finală la Balneo și vom face apoi și strada. Nu ne-am grăbit (n.r, cu demolarea în aprilie, în preajma alegerilor) pentru că de zeci de ani strada a fost închisă. Nu cred că statul roman a arătat vreo grabă deosebită în a recupera patrimoniul Timișoarei. Eu mă bucur că atunci când descopăr ceva, trecem și la fapte”, a declarat primarul Timișoarei.\n\nÎn ceea ce privește stadiul Clinicii de Balneologie, lucrările ajunseseră în august la 85%, deși termenul de finalizare a fost depășit de peste un an și jumătate. Primarul promite că recepția finală va avea loc până la sfârșitul acestui an.",
        "label": "Banat"
    },
    {
        "title": "În probe, tramvaiul reșițean, ca ceasul",
        "text": "Traseul a fost străbătut cap-coadă pentru prima dată. Rezultatul probelor l-a adus în culmea fericirii pe primarul Ioan Popa.\n\n„Totul a mers ceas”, în exprimarea primarului. Linia e 100% funcțională, la fel și liniile de tensiune și toate mecanismele și subansamblele care alcătuiesc cel mai de anvergură proiect derulat până acum de Reșița. Testele pe tot traseul au început ieri și vor continua în perioada următoare. În paralel, se va lucra la programarea sistemului de semaforizare și a tuturor celorlalte componente ale sistemului integrat de transport public.\n\n„Sunt extrem de fericit pentru această reușită care încununează munca a sute de oameni. Felicit pe cei de la PORR Construct, pentru că ei au dus greul. EEI, firma noastră locală, are și ea un merit major în proiect. A demonstrat că este la înălțime și poate face față indiferent de complexitatea proiectelor la care se angrenează. Reușita acesteia sper să încurajeze și alți antreprenori locali să țintească cât mai sus”, a spus primarul.\n\nPopa îi consideră importanți în egală măsură pentru implementarea acestui proiect pe toți cei implicați. Diriginții de șantier, proiectanții, supervizorii și colegii săi din primărie, cărora le aduce mulțumiri speciale, s-au angrenat la o muncă foarte dificilă, dusă sub o presiune fantastică. „Mai avem puțin”, a încheiat Popa referindu-se la partea rămasă de executat din marele proiect. La fel de puțin mai este și până la 1 decembrie, cea mai recentă estimare a primarului legată de data când tramvaiul va fi pus în circulație.\n\nCitește și: Reșițenii, cu tramvaiul la parada de 1 Decembrie?",
        "label": "Banat"
    },
    {
        "title": "Parlamentarii vor salarii duble!",
        "text": "Aristocraţii României, ,, parlamentarii,, , vor lefuri mai mari, dacă se poate duble, başca facilităţi… şi nu sunt puţine la număr. La modul cum conduc România nu ştiu dacă ar trebui plătiţi. Odată cu discutarea în această sesiune parlamentară a Legii Salarizării în mediul public, în mod cert şi parlamentarii vor beneficia de o creştere substanţială a indemnizaţilor, circa 9000 lei/luna , fără alte facilităţi, diurne, deplasări etc. De foarte multe ori suntem martorii unor evenimente media referitoare la greve pentru salarii mai mari sau greve împotriva disponibilizărilor, atât din mediul privat, cât şi din mediul public, recomandarea patronatelor sau a ministerelor când au de-a face cu asemenea cerinţe atât din partea angajaţilor statului cât şi din mediul privat fiind doar una singură:,, TREBUIE SĂ FACEM DISPONIBILIZĂRI pentru reducerea cheltuielilor şi apoi vorbim de majorări salariale!,,\n\nParlamentarilor de ce nu li se aplică aceeaşi măsură, mai ales că, în noiembrie 2009, în urmă referendumului, peste 77% dintre participanţii la vot au votat pentru un Parlament Unicameral şi un număr de 300 de parlamentari. Azi, avem un parlament compus din 176 de senatori şi 407 deputaţi, adică 583 de ,, Aristocraţi,, , parlamentari care, mai mult ca sigur, vor face front comun pentru majorarea indemnizaţiilor … de…,, obrazul subţire cu cheltuială se ţine,, .\n\nCum va reuşi Guvernul Ponta să mulţumească 1,2 milioane de bugetari ? Din ce mai răsuflă prin presă ,marii câştigători ai noii legi vor fi primarii de municipii, cu peste 10.000 lei /lună ,primarul unui oraş cu un număr de circa 10.000-14.000 de locuitori, câştigând peste 8000 lei pe lună.\n\nPentru un bugetar de rând, creşterea salarială este aproape nesemnificativă, de la 1050 lei salariul minim brut pe economie la 1200 lei pe lună ,asta, dacă Guvernul va majora salariul minim pe economie din 2016 aşa cum o susţine azi Premierul Ponta . O altă prevedere din nouă lege este eliminarea plafonării la nivelul de 30% din salariul de bază a sporurilor, compensaţiilor şi indemnizaţiilor individuale. Cu alte cuvinte, se revine, din acest punct de vedere, la situaţia de dinainte de 2010 (anul în care a intrat în vigoare prima lege a salarizării unice din sectorul bugetar). Un talmeş balmeş ar spune un specialist în domeniul, toată nebunia asta doar pentru a majora indemnizaţiile parlamentarilor şi primarilor ,pentru că bugetarii cu studii medii rămân aproape la acelaşi nivel de salarizare.",
        "label": "Banat"
    },
    {
        "title": "Ludovic Orban :Recunoaşte , nu exclud revenirea la stare de urgenţă după alegeri!",
        "text": "Premierul Ludovic Orban nu exclude posibilitatea revenirii, după alegerile parlamentare, la starea de urgență: „În măsura în care numărul de infectări nu va crește, nu va fi necesară o astfel de măsură”.",
        "label": "Banat"
    },
    {
        "title": "Încăpere cuprinsă de flăcări, la Bloc 800, în Reșița!",
        "text": "Alarma s-a dat în această dimineață. Pompierii militari fiind solicitați să intervină în jurul orei 02.00, pentru stingerea unui incendiu izbucnit într-una din încăperile Blocului 800.\n\nTrei persoane sau autoevacuat și una a fost scoasă de salvatorii cărășeni, în urma incendiului izbucnit în noaptea de vineri spre sâmbătă la Blocul 800 din Reșița. Pentru stingerea incendiului au intervenit pompierii Detașamentului Reșița și un echipaj al Serviciului Județean de Ambulanță Caraș-Severin.\n\nAjunși la fața locului, pompierii au constatat că ardea un dulap. Un bărbat a fost surprins de flăcări, fiind extras rapid de pompieri și predat în stare conștientă și stabilă medicilor de pe ambulanță. Alte trei persoane au reușit să se salveze singure din fața flăcărilor, precizează Inspectoratul pentru Situații de Urgență „Semenic” Caraș-Severin. Din fericire, incendiul a fost stins la timp, înainte ca acesta să se extindă.",
        "label": "Banat"
    },
    {
        "title": "MOLDOVA NOUA-SANSA UNUI NOU INCEPUT",
        "text": "Un nou început promițător pentru Moldova Nouă: primarul Adrian Torma și-a prezentat viziunea pentru comunitate",
        "label": "Banat"
    },
    {
        "title": "Vezi în timp real unde este un tren sau ce întârziere are! AFR a lansat o nouă platformă",
        "text": "Cei care călătoresc cu trenul au la dispoziție o nouă platformă în care pot vedea, în timp real, unde se află o garnitură sau câte minute de întârziere înregistrează.\n\nPlatforma ARF bilete.infofer.ro este deja funcțională. Odată accesată harta trenurilor, pasagerii își pot calcula mai ușor timpul de ajungere în gară, mai ales că întârzierile sunt aproape o obișnuiță.\n\n„La acest moment, pe baza datelor tehnice puse la dispoziție de către operatorii de transport feroviar de călători aflați sub contract de serviciu public cu statul român prin ARF, trenurile Transferoviar Călători sunt poziționate pe baza datelor GPS, în timp ce trenurile CFR Călători, Regio Călători, Interregional Călători, Astra Trans Carpatic si Softrans sunt poziționate cu aproximație pe baza datelor din sistemul feroviar de îndrumare a trenurilor”, aflăm de la ARF.\n\nPe platformă se pot afla și informații despre poziția trenului, ce servicii oferă și chiar câte minute a staționat în fiecare gară de pe traseu.",
        "label": "Banat"
    },
    {
        "title": "CARAS-SEVERIN VA DEVENI UN JUDET DE BICICLISTI!",
        "text": "O nouă eră în turismul din Caraș-Severin: Proiectul de 719 km de piste de biciclete prinde contur! Romeo Dunca, președintele Consiliului Județean Caraș-Severin, a făcut un anunț ce va marca o adevărată revoluție în dezvoltarea turismului local: semnarea contractului pentru realizarea studiului de fezabilitate a unui proiect de anvergură ce va aduce județul în atenția pasionaților de ciclism și iubitorilor de natură din întreaga lume! Cu un traseu impresionant de 719 km de piste de biciclete, care vor traversa unele dintre cele mai pitorești și spectaculoase zone ale #BanatuluiDeMunte, acest proiect are potențialul de a transforma Caraș-Severin într-o destinație turistică de top. Conectând obiectivele turistice de neprețuit din județ atât între ele, cât și cu județele vecine Timiș, Arad și Hunedoara, noul traseu promite să ofere o experiență unică și memorabilă, pe măsura frumuseților naturale din regiune. Contractul semnat astăzi, cu o valoare de 18 milioane lei + TVA, prevede realizarea studiului de fezabilitate necesar până în martie 2025, deschizând astfel drumul către execuția lucrărilor propriu-zise. Dar poate cea mai impresionantă veste este că întregul proiect, inclusiv execuția lucrărilor, beneficiază de o finanțare substanțială: 68 milioane euro + TVA, obținuți prin Programul Național de Redresare și Reziliență (PNRR). Aceste fonduri sunt parte a unui contract regional amplu, în valoare totală de 142 milioane euro, care implică și alte județe importante din vestul României. „Mergem mai departe cu un proiect extrem de important pentru dezvoltarea turismului din județul nostru,” a declarat Romeo Dunca cu entuziasm. „Acesta este doar începutul unui efort susținut de a aduce Caraș-Severin în prim-planul destinațiilor turistice din România și de a conecta frumusețile unice ale #BanatuluiDeMunte cu restul regiunii.” Acest proiect promite nu doar o atracție turistică deosebită, ci și o revitalizare a economiei locale. Pistele de biciclete vor atrage atât turiști români, cât și internaționali, oferind oportunități de afaceri pentru pensiuni, restaurante, centre de închiriere echipamente și multe altele. În plus, locuitorii județului vor beneficia de infrastructură modernă, contribuind la îmbunătățirea calității vieții. Un nou drum pentru ciclismul din România Pentru iubitorii de ciclism, acest proiect deschide noi perspective. Traseele propuse vor oferi peisaje de vis și acces la o natură sălbatică, care abia așteaptă să fie descoperită. Datorită conexiunilor cu județele vecine, Caraș-Severin va deveni un punct de pornire pentru aventuri de lungă durată, pe două roți, prin locuri de o frumusețe rară. În concluzie, semnarea acestui contract marchează un moment istoric pentru turismul și dezvoltarea regiunii. #BanatulDeMunte nu este doar un loc pe hartă, ci o destinație plină de potențial, care așteaptă să fie descoperită de tot mai mulți vizitatori. Proiectul de 719 km de piste de biciclete reprezintă mai mult decât o investiție în infrastructură – este o investiție în viitorul județului Caraș-Severin.",
        "label": "Banat"
    },
    {
        "title": "Au început arestările pentru fraudarea alegerilor locale!",
        "text": "Pe mai mulți primari din Caraș-Severin i-a apucat tremuratul după ce au aflat că Direcția Generală Anticorupție a făcut primele arestări legate de alegerile din 9 iunie!\n\nPrimarul, viceprimarul, secretarul şi un viitor consilier local din Primăria Sânmihaiu de Câmpie (județul Bistrița-Năsăud) au fost reţinuţi sub acuzația că au cumpărat voturile unor cetățeni care au practicat turismul electoral la recentele alegeri locale.\n\n„În fapt, în perioada martie – iunie 2024, funcţionari din cadrul unei primării din judeţul Bistriţa Năsăud au eliberat în fals mai multe adeverinţe pentru stabilirea domiciliului/reşedinţei pe raza comunei a unor persoane care în realitate nu deţineau proprietăţi în perimetrul respectiv, cu scopul de a vota un anumit candidat/partid la alegerile locale din data de 09.06.2024. În urma schimbării domiciliului şi a exercitării votului, fiecare persoană a primit suma de 700 de lei”, informează Direcţia Generală Anticorupţie (DGA).\n\nPrimarul, viceprimarul și secretarul primăriei, precum şi un viitor consilier local, au fost reţinuţi pentru 24 de ore. Faţă de un alt viitor consilier local a fost luată măsura controlului judiciar.\n\nMai multe dosare penale pentru fapte asemănătoare sunt deschise și în Caraș-Severin, județ în care au fost înregistrate cifre-record, chiar ireale, în unele localități. Exact acolo se fac cercetări penale și nu e exclus ca mascații să descindă dintr-o zi în alta!",
        "label": "Banat"
    },
    {
        "title": "Șofer rănit, după ce o basculantă s-a răsturnat lângă Timișoara",
        "text": "Un accident rutier a avut loc sâmbătă dimineața în localitatea Giarmata. Potrivit ISU Timiș, o autobasculantă s-a răsturnat.\n\n„La locul evenimentului s-au deplasat o autospecială de stingere cu modul de descarcerare și un echipaj SMURD cu medic”, a informat ISU Timiș.\n\nÎn urma accidentului, șoferul basculantei a fost rănit. Așadar, bărbatul a fost transportat la spital pentru îngrijiri medicale, în stare conștientă.",
        "label": "Banat"
    },
    {
        "title": "Marcel Vela:Apel la unitate !Trebuie să fim solidari, dezbinarea nu a ajutat niciodată!",
        "text": "Ministrul de Interne, Marcel Vela, îndeamnă, într-un mesaj postat pe Facebook, la solidaritate, spunând că „în aceste clipe grele, nu este suficientă doar trecerea timpului şi aşteptarea”.\n\nDragi prieteni, trecem printr-o perioadă extrem de dificilă şi agitată. Sunt vremuri pe care nu le-am putut anticipa niciodată şi pentru a le depăşi, trebuie să apelăm la efortul colectiv. De ce? Pentru că suntem toţi afectaţi, şi doar împreună putem găsi soluţia de a trece cu bine.\n\nSe spune că timpul le rezolvă pe toate şi că în cele din urmă va ieşi şi soarele pe strada noastră. În aceste clipe grele, nu este suficientă doar trecerea timpului şi aşteptarea. Trebuie să fim solidari, să depunem eforturi permanent pentru ca, în cele din urmă, să sosească şi clipa în care vom putea spune, cu toţii, că împreună am reuşit şi am învins acest virus care ne ameninţă permanent. Dezbinarea nu a ajutat niciodată. Uşor nu este şi nu va fi, dar cu siguranţă aceste lucruri ne vor întări, pentru că nu vom renunţa. La final de week-end, vă lansez îndemnul de a fi cu toţii o echipă unită.\n\nSă aveţi doar soare şi linişte în suflet!, a scris, duminică seară, Marcel Vela.",
        "label": "Banat"
    },
    {
        "title": "Declaratia zilei apartine lui,Rareș Bogdan :„Comunism global cu față umană. Se pregătește ceva urât, toxic, tenebros”",
        "text": "Liderul Delegației PPE (Partidul Popular European) România din Parlamentul European, Rareș Bogdan, a declarat pentru că este „foarte îngrijorat” din cauza inițiativelor populiste care urmăresc consolidarea progresismului, în detrimentul valorilor tradiționale susținute de familia politică din care face parte. „Dacă acest progresism ar avea legătură cu progresul, așa cum este coafat, aș fi primul care l-ar saluta. Dar constat că se încearcă atragerea cetățenilor de partea curentului în cauză prin idei care amintesc de egalitarism, desființarea proprietății, desființarea valorilor tradiționale”.\n\n„Noi am mai trecut prin așa ceva. N-aș dori să văd ca aceste idei toxice capătă consistență”\n\nCetățenii europeni sunt împinși către un comunism global cu față umană. Nu m-ar mira să se sugereze, la un moment dat, că nici bisericile nu sunt utile, căci contravin progresului… Noi, în România, am mai trecut prin așa ceva. N-aș dori să văd ca aceste idei toxice capătă consistență și înlocuiesc fibra noastră intimă, sau mai rău, tind să excludă, să marginalizeze, să condamne atitudini care sunt la 180 de grade”.\n\nRareș Bogdan nu a făcut totuși nici o referire directă la USR-PLUS, partenerii la guvernare ai PNL, cunoscuți ca adepți ai doctrine progresiste.\n\nRugat să dea exemple de inițiative condamnabile, eurodeputatul a răspuns: „Sunt câteva zeci deja, și toate fac parte dintr-un război subtil, cu miză lungă. Le transmit pionierilor progresismului doar atât: Știm, suntem atenți, nu dormim!”.\n\n„Observăm că se pregătește ceva urât, toxic, tenebros. Dar nu avem de gând să depunem armele”(evz.ro)",
        "label": "Banat"
    },
    {
        "title": "Reabilitarea fostului cinematograf din Bocșa, gata în primăvară",
        "text": "Centrul multifuncțional, care urmează să se deschidă în clădirea fostului cinema, va deveni operațional la începutul anului viitor, potrivit estimărilor făcute de reprezentanții administrației locale.\n\nClădirea fostului cinematograf din Bocșa a trecut în ultimele luni printr-o amplă transformare. Constructorul a executat lucrări de consolidare, reabilitare și modernizare, în vederea refuncționalizării spațiului și transformării sale în centru multifuncțional, pentru activități culturale, educaționale, sociale și de divertisment.\n\nLa momentul actual, conform estimărilor primarului Mirel Pascu, la cinematograf au rămas de realizat 20% din lucrare, urmând ca edificiul să-și deschidă oficial ușile pentru bocșeni din primăvara anului viitor.\n\n„80% din lucrare este gata. Constructorul trebuie să vină acum cu partea de tâmplărie, să monteze uși, geamuri, toate aceste aspecte. La interior, tot ce înseamnă instalații, partea electrică sunt rezolvate în acest moment, inclusiv acoperișul și decorativa, și chiar și prelungirea acestui fost cinematograf care devine centru multifuncțional. Prelungirea este finalizată în proporție de 90%. În primăvară, estimez eu, ne vom bucura de acest centru și de sălile sale, pe care le vom putea folosi la diverse activități culturale, manifestări pe care le organizează primăria, casa de cultură și școlile din oraș, pentru că va exista și o mică scenă de care ne vom putea folosi”, a precizat, pentru expressdebanat.ro, primarul orașului Bocșa.\n\nAcelași constructor are în derulare și lucrările de la casa de cultură. Acestea nu sunt la fel de avansate ca cele de la centrul multifuncțional. Mirel Pascu pune întârzierea pe seama faptului că acest proiect are o mai mare complexitate.\n\n„Aici lucrările sunt, să zic așa, la roșu. Sunt în faza lor brută. Ce-i drept, este o lucrare mult mai complexă, pentru că vor fi trei muzee și un observator astronomic. Dar sunt convins că vara viitoare va fi finalizat și acest proiect, iar bocșenii se vor putea bucura de Muzeul Constantin Lucaci, Muzeul Constantin Gruescu și Muzeul de Etnografie”, a mai concluzionat Pascu.",
        "label": "Banat"
    },
    {
        "title": "Accident pe DJ 582, între un autoturism și un microbuz școlar",
        "text": "Se circulă pe un singur sens între localitățile Secu și Cuptoare, în Caraș-Severin, după ce un autoturism a intrat pe contrasens și a lovit un microbuz școlar.\n\nÎn această dimineață, pe DJ 582, între localitățile Secu și Cuptoare, s-a produs un accident rutier, în care a fost implicat un microbuz destinat transportului de elevi și un autoturism. Din primele cercetări s-a stabilit că autoturismul ar fi pătruns pe contrasens, transmit reprezentanții Inspectoratului Județean de Poliție Caraș-Severin.\n\nÎn urma accidentului a rezultat rănirea ușoară a unei femei, însoțitor în microbuzul școlar, iar unul dintre copii, în vârstă de 12 ani, a fost transportat ulterior, de părinți, la spital, fiind rănit ușor în zona bărbiei. Ceilalți 5 copii nu au fost răniți și au fost preluați de părinți. Cei doi conducători auto au fost testați cu aparatul etilometru și nu se aflau sub influența alcoolului.\n\nTraficul este restricționat pe un sens. În acest moment se efectuează cercetarea la fața locului în vederea stabilirii cu exactitate a tuturor circumstanțelor în care s-a produs evenimentul, mai precizează IPJ Caraș-Severin.",
        "label": "Banat"
    },
    {
        "title": "Reșița amână alegerea viceprimarilor de teama prefectului",
        "text": "Mădălina Chiosa și Daniel Călin vor fi puși pe funcții săptămâna viitoare deși primarul Popa intenționa validarea lor în ședința ordinară de consiliu local de astăzi.\n\nMădălina Chiosa a îndeplinit funcția de viceprimar și în perioada 2020-2024, iar Daniel Călin ocupă în prezent funcția de șef al Direcției pentru Întreținerea și Repararea Patrimoniului Consiliului Local Reșița. Alegerea celor doi figura pe ordinea de zi a ședinței ordinare de astăzi. Dar „vor trebui să mai aștepte”, în exprimarea primarului Ioan Popa, deoarece convocarea ședinței de astăzi nu a respectat termenul legal de cinci zile. „Am vrut ca, în ședința ordinară de astăzi, să-i trecem prin avizul consilierilor locali. Doar că, nereușind să facem convocarea în termen de cinci zile, nu ne asumăm să facem acest pas”, a spus Ioan Popa la Express Live.\n\nDecizia amânării este motivată de cele nu mai puțin de 80 de procese pe care Prefectura Caraș-Severin le-a intentat Primăriei Reșița pentru motive pe care Ioan Popa le descrie ca fiind „chițibușuri și mărunțișuri”. „Cred că, la Prefectura Caraș-Severin, de dimineață și până la plecarea acasă, prioritar pentru ei este să vadă dacă Reșița a greșit vreo virgulă pe undeva. Vom scoate acest punct de pe ordinea de zi și-l vom introduce pe o ședință de săptămâna viitoare. Asta ca să fie anunțat cu cinci zile înainte, verificat, avizat etc, pentru ca să nu avem probleme de niciun fel”, a încheiat primarul Reșiței.",
        "label": "Banat"
    },
    {
        "title": "Restricții de trafic lângă Timișoara, din cauza unor lucrări ale CFR",
        "text": "Sâmbătă, 9 noiembrie, ca urmare a unor lucrări realizate de CFR, se impun restricții de trafic pe DN 59A, la Săcălaz.\n\nCFR Infrastructură va realiza sâmbătă, 9 noiembrie, lucrări pe DN 59A, în localitatea Săcălaz, aflată lângă Timișoara. Așadar, circulația va fi restricționată.\n\n„Vor fi instituite restricții de trafic între orele 08.00 – 15.00, circulația urmând să se desfășoare alternativ, pe jumătate de cale, dirijată cu piloți”, a informat Direcția Regională de Drumuri și Poduri Timișoara. De asemenea, vineri se lucrează și în zona Beregsău Mare, la trecerea la nivel cu calea ferată de pe DN 59A, pentru așternerea de asfalt, în urma lucrărilor care au avut loc la linia cale zilele trecute.",
        "label": "Banat"
    },
    {
        "title": "Dominic Fritz vrea ca primăria să preia o parte din aeroportul din Timișoara",
        "text": "Dominic Fritz și-a preluat noul mandat de primar al Timișoarei anunțând că intenționează să cumpere acțiunile private de la aeroport.\n\nAeroportul Internațional „Traian Vuia” din Timișoara este administrat de Ministerul Transporturilor. În ultimii ani, au existat numeroase discuții cu privire la intenția de a fi preluat ba de Primăria Timișoara, ba de Consiliul Județean Timiș, însă totul a rămas la stadiul de idee. Marți seara, în timpul discursului după preluarea în mod oficial a celui de-al doilea mandat de primar al Timișoarei, Dominic Fritz a readus în discuție acest subiect. Astfel, edilul Timișoarei a anunțat că ar vrea să cumpere acțiunile private ale aeroportului.\n\n„Vă propun o abordare pentru ambiția Timișoarei în următorii ani și aș vrea să numesc această abordare autonomie strategică. Nu înseamnă să ne izolăm, că vrem să devenim o insulă aici, în Banat. Nu înseamnă că nu am avea pretenții de la București pentru o susținere proporțională cu contribuția financiară pe care o avem la bugetul de stat. Din păcate, în ultimele decenii nu a fost această proporționalitate. Această autonomie strategică însemnă, de fapt, să fim mult mai conștienți decât suntem de propria noastră forță și se referă la capacitatea noastră de a duce aceste energii în aceeași direcție și într-o direcție strategică, și nu aleatorie. Un exemplu despre cum putem să umplem cu viață această autonomie strategică a Timișoarei este aeroportul. Din motive de siguranță națională, este administrat de Ministerul Transporturilor. Am avut multe, multe discuții și cu mediul de afaceri despre cât de important este acest aeroport. Aș vrea să ne gândim, dragi consilieri locali, dacă nu face sens să cumpărăm acțiunile private care momentan sunt”, a declarat Dominic Fritz.\n\nPotrivit primarului Timișoarei, un sfert din acțiunile Aeroportului „Traian Vuia” sunt în Fondul Proprietatea.\n\n„Eu cred că ar fi un semn strategic în care noi, ca timișoreni, ne asumăm că soarta acestui aeroport este întrepătrunsă cu soarta noastră ca oraș și de aceea trebuie să avem un loc la această masă”, a adăugat edilul-șef.",
        "label": "Banat"
    },
    {
        "title": "DUPA O NOAPTE DE NESOMN, ROMEO DUNCA IA O HOTARARE ISTORICA!",
        "text": "Romeo Dunca – Decizia care schimbă jocul politic: Rămân în Forța Dreptei alături de Ludovic Orban Președintele Consiliului Județean Caraș-Severin, Romeo Dunca, deși votat și susținut de o mare parte a locuitorilor județului, nu se regăsește pe listele PNL pentru alegerile parlamentare din acest an. Însă, după cum a transmis într-o postare recentă pe Facebook, decizia sa nu vine cu surprize majore, ci mai degrabă cu o reafirmare a convingerilor sale politice. Dunca a mărturisit că, după o noapte dificilă și lungi reflecții, a ales să rămână fidel principiilor sale și să continue lupta politică alături de Ludovic Orban și Forța Dreptei, partidul format de foști liberali care, la fel ca el, sunt dezamăgiți de direcția actuală a PNL. „Nu sunt un oportunist și nu vreau să ratez o funcție doar de dragul de a o avea”, a declarat ferm Dunca. În contextul în care partidul AUR, prin liderul său George Simion, i-a transmis un mesaj de susținere și deschidere, Dunca a reflectat îndelung asupra oportunităților și provocărilor care ar veni odată cu o eventuală candidatură din partea acestei formațiuni. Cu toate acestea, Dunca și-a manifestat clar intenția de a nu trăda valorile și oamenii din PNL care au crezut în el. „Mulțumesc, în primul rând, domnului George Simion pentru mesajul transmis și susținerea acordată. Un mesaj care arăta că AUR nu pare a fi un partid extremist de vreme ce luptă împotriva metehnelor PSD”, a scris Dunca, adăugând însă că o tranziție către AUR ar crea confuzie și nemulțumiri în rândul apropiaților săi și a celor care l-au susținut în mod tradițional. Dunca a subliniat că mulți dintre alegătorii săi ar ezita să-l mai susțină dacă ar candida din partea AUR, și că respectul față de cei care l-au susținut în trecut trebuie demonstrat prin loialitate și muncă chiar și atunci când lucrurile devin dificile. Decizia sa finală este aceea de a rămâne alături de Forța Dreptei și Ludovic Orban, considerând că aceasta este calea care îi aduce cea mai mare împăcare sufletească. „Rămân să candidez alături de Ludovic Orban și să pun osul pentru a face procentul de intrare în parlament”, a adăugat Dunca, convins că Forța Dreptei poate fi o variantă convingătoare pentru cei nemulțumiți de politica actuală a PNL și PSD în județul Caraș-Severin. El consideră că, împreună cu AUR, USR și FD, pot crea o coaliție puternică împotriva dominației PSD, atât la nivel județean, cât și național. În concluzie, Romeo Dunca nu va alege „calea sigură” oferită de alte partide, ci va continua să lupte pentru valorile și principiile care l-au definit până acum. Deși recunoaște că situația politică este dificilă și incertă, el alege să fie un vector de schimbare și să contribuie la regruparea și revitalizarea „familiei liberale” alături de Forța Dreptei.",
        "label": "Banat"
    },
    {
        "title": "CARANSEBES. DACA ESTI FOARTE RAPID, ACUM POTI PRINDE UN LOC DE PARCARE!",
        "text": "În conformitate cu prevederile Regulamentului de Organizare şi Funcţionare a Sistemului de Parcări de Reședință din Municipiul Caransebeș, aprobat prin 315/2022 , completat și modificat prin H.C.L.Caransebeș nr.15/2024 (disponibil pe site-ul ), în perioada 09.10.2024, ora 800 – 17.10.2024, ora 1600 , persoanele fizice care domiciliază sau au stabilită reşedinţa în imobilele arondate parcărilor pot depune cereri pentru atribuirea unui loc de parcare, on-line pe site-ul Primăriei Caransebeș ( Parcari) sau asistat, la Comp. Verificare Ocupare Domeniul Public, Parcări și Utilități Publice, cu sediul pe str.V.Alecsandri, nr.12 . Imobilele arondate parcărilor sunt:\n\nLa procedura de atribuire /licitaţie pot participa, locatarii care domiciliază sau au stabilită reşedinţa în imobilele arondate parcării, fac dovada deţinerii unui autovehicul în proprietate sau folosinţă, nu au obligații bugetare restante şi nu deţin alt loc de parcare sau garaj construit pe terenul municipiului Caransebeş (ca bun propriu sau deținut de un membru al familiei care are același domiciliu). Atribuirea locului de parcare se face pentru o perioadă de trei ani, de la data atribuirii. Tariful de bază/prețul de pornire al licitației este de 182 lei/an.\n\nSolicitarea de atribuire va fi însoțită de următoarele documente:\n\n2. Certificatul de înmatriculare al autovehiculului / autovehiculelor deţinute în proprietate sau în folosinţă, cu inspecţia tehnică periodică valabilă ;\n\n3. Documente privind dreptul de folosinţa (utilizare) al autovehiculului dacă solicitantul nu este proprietarul acestuia: contract de leasing, act de donaţie, act de moştenire, comodat , etc). În cazul autoturismelor înmatriculate în altă ţară , va fi prezentată o traducere în limba română a certificatului de înmatriculare (efectuată de un traducător autorizat). Dreptul de folosinţă al unui autovehicul se dovedeşte cu acte autentificate notarial , cu excepţia contractului de leasing;\n\n4. Certificat de încadrare într-o grupă de handicap (dacă este cazul).\n\nSolicitările pentru atribuirea unui loc de parcare de reședință se depun doar prin sistemul informatic de gestiune al parcărilor, în perioada 09.10.2024, ora 800 – 17.10.2024, ora 1600, iar cele care nu îndeplinesc condițiile impuse prin regulament vor fi respinse.\n\nATENȚIE: Obligațiile bugetare includ : impozite, taxe locale și amenzi datorate de către solicitant , impozite, taxe locale și amenzi datorate de către proprietarii locuinței de domiciliu sau de reședință; sume datorate de către solicitant în baza unor contracte de închiriere, de concesiune, drept de folosință, despăgubiri stabilite prin hotărâri judecătorești .\n\nPentru locurile de parcare rămase disponibile după finalizarea procedurii principale se va organiza o procedură secundară la care vor putea participa și locatarii imobilelor nearondate parcării (situate la o distanță mai mare de 30 m față de parcare), locatarii care dețin și un garaj construit pe terenul municipiului Caransebeș .",
        "label": "Banat"
    },
    {
        "title": "VAL DE ANXIETATE PRINTRE ADOLESCENTII CARASENI!",
        "text": "7 din 10 adolescenți au apelat la serviciile de terapie ale Salvați Copiii pentru tulburări de anxietate; cazurile de depresie cresc dramatic la copiii cu vârsta între 11 și 1 4 ani și la adolescenți, mergând până la tentative de suicid (Anchetă)\n• Cei mai mulți copii care au apelat la programul de consiliere psihologică al Organizației Salvați Copiii România au fost diagnosticați cu anxietate și tulburări emoționale;\n• La copiii cu vârstele cuprinse între 11 – 14 ani și la adolescenți, 15 – 18 ani, tulburările de anxietate și depresie au dus la tentative de suicid (8 cazuri);\n• Salvați Copiii România atrage atenția asupra necesității unui program național care să se adreseze sănătății mintale a copiilor.\n\n: Aproape un copil din trei s-a confruntat cu tulburări de anxietate și a avut nevoie de consiliere și suport psiho-emoțional în centrele Salvați Copiii România în ultimii doi ani, procentul crescând la aproape 72% (7 din 10) în cazul adolescenților, mergând până la consecințe extrem de grave, și anume tentative de suicid, arată datele unei anchete realizate de Salvați Copiii România.\n\nÎn ultimii doi ani, marcați de crizele succesive cauzate de pandemie și război, centrele de consiliere ale Organizației Salvați Copiii au preluat un număr total de 1.241 de copii și adolescenți care au dezvoltat diferite tulburări emoționale.\n• Cele mai frecvente diagnostice au fost reprezentate de anxietate – 28,8% și tulburări emoționale (23%).\n• Majoritatea covârșitoare a cazurilor de depresie s-au înregistrat în rândul copiilor din grupa de vârstă 11 – 14 ani și al adolescenților (15 – 18 ani), respectiv 32% și 54% din cazuri;\n• Au fost înregistrate și cazuri severe, în care tulburările de tipul anxietății și depresiei au dus la tentative de suicid: trei la grupa de vârstă 11 – 14 ani și cinci în rândul adolescenților.\n\nAnxietatea este o emoţie negativă care implică sentimente de nervozitate, teamă, frică sau îngrijorare. De obicei, copiii se simt anxioşi atunci când cred că ceva rău sau neplăcut urmează să se întâmple.\n\nAnxietatea la copii şi adolescenţi poate fi descrisă ca un răspuns extrem la o situaţie sau eveniment pe care o percepe ca ameninţătoare şi este disproporţionat în raport cu pericolul real. Răspunsul anxios include gânduri de pericol iminent, excitaţie crescută cum ar fi, creşterea frecvenţei cardiace şi respiraţie rapidă şi, adesea, evitarea situaţiilor sau a evenimentelor care provoacă disconfort.\n\nCopilul sau adolescentul care suferă de anxietate ajunge să resimtă distres semnificativ şi perturbare a activităţilor sale cotidiene la şcoală, acasă sau în relaţia cu prietenii.\n\nEste important ca părinții să interpreteze comportamentul copilului în funcţie de nivelul său de dezvoltare și în cazul copiilor mai mici să deosebească simptomele de anxietate de fricile specifice vârstei sau de fobii.\n\nDe asemenea, părinții trebuie să fie atenți ca manifestările anxioase să nu se transforme în tulburări de anxietate.\n\nO tulburare anxioasă netratată crește riscul în viitor pentru diferite probleme de sănătate mintală. De aceea, dacă problema de anxietate interferează cu starea de bine generală sau cu abilitățile parentale este bine ca aceasta să fie discutată cu un specialist.\n\nCe este depresia și ce este ea în cazul adolescenților?\n\nOrice persoană poate experimenta stări de tristețe din când în când, însă acestea sunt de obicei trecătoare, durând un timp destul de scurt. Depresia clinică, numită și tulburare depresivă, reprezintă o tulburare a dispoziției care determină un distres evident cu impact pe funcționarea zilnică, minim două săptămâni, aproape zilnic și în cea mai mare parte a zilei; exprimat prin felul în care se simte, gândește, funcționează în activitățile și rutinele zilnice (școală, somn, apetit alimentar etc.).\n\nUnele studii arată că depresia este diferit resimțită în funcție de vârstă.\n\nDepresia la copii și adolescenți se manifestă puțin diferit față de adulți, de aceea uneori este trecută cu vederea din păcate. Un copil cu depresie de cele mai multe ori va fi agitat (dar în acelasi timp va arăta obosit sau fără chef), ușor iritabil, nemulțumit mai mereu, deseori va plânge facil și va avea stări schimbătoare, tulburări de somn, apetit, putând apărea și la copii gândurile de moarte.\n\nSimptomatologie la adolescenți: certăreţ, agresiv, hipersensibil emotional, izolat, renunţă la activităţi, nu manifestă iniţiative, plicitisit, scăderea performanţelor şcolare, modificarea neintenţionată în greutate, dificultăţi de adormire sau în a rămâne treaz, somn neodihnitor, stă treaz toată noaptea, dificultăţi de concentrare, în a sta liniştit, impulsiv, sau mai puţin activ, relaţionează mai puţin cu ceilalţi, dezorganizat, refuză să participe la activităţi, petrece mult timp în pat, doarme ziua, se simte mereu bolnav, Face comentarii negative despre el / ea: „Sunt urâtă”, „Sunt grasă”, „Sunt prost”, „Nimănui nu-i place de mine”, capacitate scăzută de concentrare, uşor de distras, dezorganizat, este obsedat de teme morbide, afirmă că ar vrea să moară, spune că se gândeşte cum să se sinucidă, încearcă să se sinucidă, suspicios, vede imagini înfricoşătoare, îşi aude numele strigat.\n\nDincolo de strategiile privind stilul de viață, un specialist poate evalua cu exactitate simptomatologia, poate stabili dacă este un episod depresiv și cărei clase aparține, precum și care sunt recomandările de primă intenție: psihoterapia sau terapia medicamentoasă.\n\nComorbiditatea depresie-anxietate este de 85%, ceea ce înseamnă că, copiii cu anxietate pot dezvolta și depresie, trec de la evitare la scăderea întăririlor pozitive, ajungându-se la depresie.\n\n„Ieșirea din pandemie, după perioade lungi de izolare și anxietate socială, apoi fricile cauzate de război și climatul social vulnerabil și-au pus amprenta asupra sănătății mintale a copiilor. Anxietatea și depresia pe care le-au dezvoltat pot avea consecințe dramatice și se pot transforma în traumă, dacă acești copii nu primesc consiliere terapeutică adecvată. Mai mult, este necesar un program național, care să evalueze și să sprijine copiii cu tulburări emoționale să-și revină.”, a explicat Gabriela Alexandrescu, Președinte Executiv Salvați Copiii România.\n\nAncheta a vizat datele din cazuistica centrelor de consiliere ale Organizației Salvați Copiii, având ca grupuri țintă copii și părinți beneficiari ai serviciilor de consiliere ale Salvați Copiii România. Cercetarea a fost efectuată pe un eșantion neprobabilistic, în luna aprilie 2023.\n\nCentrul de Educaţie Emoţională și Comportamentală pentru Copii din București și Centrele de Consiliere pentru Părinți din Iași, Timișoara și Mureș au ca obiectiv promovarea sănătăţii mentale şi îmbunătăţirea calităţii îngrijirii pentru copii şi adolescenţi, prin:\n• Dezvoltarea unei reţele de servicii psihologice şi sociale:\n• tratament pentru copii şi adolescenţi cu risc sau deja diagnosticaţi cu probleme de sănătate mentală;\n• Dezvoltarea de programe de training pentru profesioniştii din sistemele sănătate, educaţie şi protecţie socială: psihiatri, medici de familie, asistenţi medicali şi psihologi clinicieni, psihologi şcolari, medici de familie si pediatri, asistenţi sociali, logopezi etc.;\n• Elaborarea şi diseminarea de materiale de specialitate pentru profesioniştii care furnizează servicii de consiliere şi intervenţie psihologică pentru copii, adolescenţi şi familiile acestora;\n• Activităţi de informare şi educaţie în şcoli, destinate copiilor, profesorilor şi părinţilor.\n• consiliere şi psihoterapie de grup pentru copii și adolescenţi;\n• programe de dezvoltare de abilităţi sociale şi emoţionale pentru preşcolari şi şcolari mici.\n• grupuri de suport pentru copii şi părinţi;\n\nPentru cine oferim aceste servicii?\n• Copii şi adolescenţi cu probleme de sănătate mentală (copii cu depresie, anxietate, tulburări de ataşament, ADHD, tulburări de conduită, comportament agresiv etc.);\n• Copii şi adolescenţi care provin din familii cu dificultăţi sociale;\n• Copii şi adolescenţi cu părinţi cu probleme de sănătate;\n• Copii şi adolescenţi care provin din familii dezorganizate.\n\nDe 33 de ani, Salvați Copiii România construiește programe sociale, politici publice și practici solide în beneficiul copilului din România. Expertiza și complexitatea proiectelor la nivel național fac din organizație o instituție socială esențială, al cărei rol este medierea între societate și autoritatea publică, în beneficiul copilului. În cele peste trei decenii de activitate, Salvați Copiii a intervenit activ în societate, identificând soluții concrete pentru protejarea și sprijinirea copiilor vulnerabili, și a militat, în același timp, pentru o colaborare viabilă cu autoritățile decidente, pentru asigurarea interesului superior al copilului. Salvați Copiii și-a asumat rolul de supraveghere vigilentă a autorităților publice, în așa fel încât acestea să implementeze politici publice de durată care să corecteze cauzele care duc la vulnerabilizarea copiilor. Totodată, organizația a reușit să creeze rețele active de solidaritate, prin încurajarea responsabilității sociale a companiilor și a societății, în sens larg. În calitate de membru al Save the Children, cea mai mare organizație independentă din lume care promovează drepturile copilului şi care cuprinde 30 de membri și desfășoară programe în 118 țări, VIZIUNEA noastră este o lume care respectă, pentru fiecare copil, dreptul său la supraviețuire, educație, protecție și participare, asumându-ne MISIUNEA de a obține progrese importante privind modul în care copiii sunt tratați și producerea schimbărilor imediate și de durată în viața acestora. Peste 3.369.000 de copii au fost implicați în programele organizației.",
        "label": "Banat"
    },
    {
        "title": "UPDATE: Ars ca o torță la Caransebeș",
        "text": "Crimă prin lovire și incendiere de cadavru petrecută în această dimineață la Caransebeș.\n\nPoliția Caraș-Severin informează că bărbatul al cărui corp neînsuflețit a fost găsit astăzi de dimineață ar fi fost lovit cu un obiect în zona capului și incendiat de o persoană cunoscută. În urma cercetărilor efectuate în cursul zilei de astăzi, persoana bănuită de comiterea faptelor, un bărbat de 46 de ani, a fost identificată și este în custodia poliției. Ancheta a fost preluată de Parchetul de pe lângă Tribunalul Caraș-Severin. Cercetările continuă sub aspectul săvârșirii infracțiunilor de omor și profanare de cadavre sau morminte.\n\nȘtirea inițială:\n\n Un bărbat de 64 de ani a ars în această dimineață la Caransebeș. Cercetările sunt în desfășurare.\n\nLa ora 07:55, Poliția Caransebeș a fost sesizată prin apel la numărul 112 despre faptul că o persoană ardea în curtea unui imobil din Caransebeș. În urma apelului, echipajele de poliție s-au deplasat de urgență la fața locului unde au găsit cadavrul unui bărbat parțial carbonizat. În urma verificărilor a fost identificată persoana decedată, un bărbat de 64 de ani din Caransebeș. În prezent, este în desfășurare cercetarea la fața locului în vederea stabilirii cauzelor și împrejurărilor în care s-a produs evenimentul.",
        "label": "Banat"
    },
    {
        "title": "Torma l-a spulberat pe liberalul Ion Chisăliţă la Moldova Nouă",
        "text": "Liberalii au obținut un rezultat sub așteptări la Moldova Nouă. PSD Moldova Nouă câștigă alegerile într-un mod categoric . Greu de explicat de ce liberalii au obtinut un rezultat asa slab. Slaba participare la vot nu este o scuză în condițiile în care toate partidele s-au confruntat cu aceeași situație.\n\n PSD-iștii ,,transferați,, peste noapte nu l-au ajutat prea mult pe Ion Chisăliţă. Dacă la locale a fost un vot anti Torma din partea PSD-ului, favorabil lui Ion Chisăliţă, iată că acum la parlamentare PSD-iștii au votat PSD chiar dacă sunt înregimentați la PNL.\n\nIon Chisăliţă în mod normal ar fi trebuit să obțină un rezultat foarte bun în condițiile în care a fost și candidat pe lista deputaților pe locul 3. A avut multe atuuri prin care ar fi trebuit să-l bată pe Torma.. și localnic și ,,codrean,, și șef de Ocol Silvic în organizația locală, plus aportul vechilor PD-iști.\n\nParlamentarele au fost un test de mobilizare politică fenomenală în condiții extreme date de COVID-ul care a speriat în special electoratul PSD și mă refer aici la persoanele peste 65 de ani care tradițional se prezintă disciplinat la vot. Cu toate acestea PSD-istii au ieșit…și au votat! Unde a fost electoratul liberalilor ? Și de ce nu a ieșit la vot? Două întrebări la care vor trebui să răspundă în fața lui Marcel Vela!",
        "label": "Banat"
    },
    {
        "title": "Minorele salvate de DIICOT din cabana lui Omer Radovancovici, în ocrotirea psihologilor și asistenților maternali",
        "text": "Fetițele care au căzut victime infracțiunilor la viața sexuală în dosarul în care sunt inculpați soții Omer și Mira Radovancovici au necesitat, în regim de urgență, intervenția specialiștilor în protecția copilului!\n\nLa nivelul Direcției Generale de Asistență Socială și Protecția Copilului Caraș-Severin au fost instrumentate cazurile a două minore, în vârstă de 14 și respectiv 12 ani, minore care au fost audiate ca părți vătămate în dosarele penale în care este cercetat Omer Radovancovici, cel supranumit Prințul Clisurii, au confirmat reprezentanții instituției.\n\n„Față de minora de 14 ani a fost instituită măsura de protecție specială a plasamentului, în regim de urgență, la un asistent maternal profesionist de pa raza județului Caraș-Severin, deoarece s-a aflat în situație de risc în mediul familial, însă ulterior instituirii măsurii de protecție, din cercetările organelor de cercetare, s-a constatat faptul că minora în cauză a fost victimă în dosarul penal anterior menționat.”, precizează reprezentanții de la Protecția Copilului.\n\nInspectorii DGASPC au avut grijă și de fetița care avea doar 11 ani la momentul în care DIICOT a intervenit și a salvat-o înainte să fie victima unui act sexual propriu-zis. „Referitor la cazul minorei în vârstă de 12 ani, specialiștii DGASPC au apreciat că nu se mai impune să locuiască în același imobil cu părinții săi, fapt pentru care s-a solicitat instanței de judecată instituirea măsurii de protecție specială a plasamentului în regim de urgență, pe care de ordonanță președințială, însă autoritatea judecătorească a dispus după analizarea cererilor aferente cazului vizat stabilirea domiciliului minorei în cauză la bunici.”, a mai precizat DGASPC Caraș-Severin.\n\nProcurorii DIICOT investighează și alte fapte similare, existând riscul ca numărul victimelor acelorași fantezii sexuale să fie mai mare. A trecut aproape un an de când polițiștii Serviciului de Combatere a Criminalității Organizate Caraș-Severin, împreună cu procurorii D.I.I.C.O.T.- Biroul Teritorial Caraș-Severin, au efectuat 13 percheziții domiciliare în Caraș-Severin, la adresele unor persoane bănuite de trafic de minori, trafic de persoane, coruperea sexuală a minorilor, proxenetism, act sexual cu un minor, constituirea unui grup infracțional organizat în scopul comiterii infracțiunilor de nerespectarea regimului armelor și al munițiilor și uzul de armă fără drept.\n\nDin cercetările organelor de urmărire penală a rezultat faptul că, în perioada mai – octombrie 2023, Omer Radovancovici ar fi convins-o pe femeia cu care ar fi avut o relație extraconjugală, angajată la magazinul său, să o determine pe fiica ei minoră de 11 ani și pe nepoata acesteia majoră, să asiste, să participe și ulterior să efectueze acte de natură sexuală în vederea exploatării sexuale în interes propriu a celor două.\n\nTotodată, în cadrul întrunirilor și petrecerilor cu circuit închis la care ar fi participat membri ai grupării și persoane din anturajul acestora, Omer Radovancovici, în postura de lider al grupării, ar fi înlesnit practicarea prostituției de către mai multe femei cu aceste persoane, în scopul obținerii de foloase patrimoniale de către aceste femei și de foloase nepatrimoniale pentru sine, informează DIICOT.\n\nUlterior, Omer Radovancovici a fost ridicat din nou de mascați fiind suspectat de alte infracțiuni sexuale cărora le-ar fi căzut victimă o minoră de 14 ani, cu handicap grav! Cu acea ocazie a fost pusă sub acuzare și Mira Radovancovici, primărița comunei Pojejena, soția lui Omer Radovancovici, sub aspectul săvârșirii infracțiunilor de complicitate la trafic de minori și fals intelectual!\n\nProbele arestării lui Omer Radovancovici pentru proxenetism s-au pierdut pe drumul Reșița – Timișoara!\n\nAmanta pocăită a prințului proxenet jură pentru fiica ei de 11 ani! Nepoata face ce vrea ea!\n\nDistracție cu prostituate în Serbia pentru ca Omer Radovancovici să pună iar mâna pe armă!\n\nFetița de 11 ani pregătită pentru fanteziile Prințului Clisurii a salvat o mulțime de oameni grei de pușcărie!\n\n100 de euro, prețul unei prostituate la chefurile organizate de Omer Radovancovici!\n\nFetiță de 11 ani, pentru poftele bolnăvicioase ale prințului proxenet Omer Radovancovici!",
        "label": "Banat"
    },
    {
        "title": "Mai puține străzi de pământ la Timișoara",
        "text": "Primăria Timișoara a asfaltat trei kilometri din ultimele străzi de pământ din cartierul Ciarda Roșie.\n\nA scăzut numărul străzilor de pământ din Timișoara. Asta după ce primăria a turnat asfalt pe trei kilometri de astfel de artere situate în zona Ciarda Roșie. Mai precis, este vorba de străzile Azaleelor, Ștefan Luchian și Iuliu Podlipny.\n\n„Locuitorii din cartier au informat primăria de această nevoie prin intermediul echipei de manageri de cartier, care organizează ședințe regulate cu comunitatea locală. Astfel, municipalitatea a prioritizat străzile respective pentru asfaltare. În plus, ca parte a programului de bugetare participativă 2024, timișorenii au votat pentru amenajarea unui mic parc pe strada Ștefan Luchian. Proiectul va fi implementat de municipalitate și va deveni un spațiu verde pentru relaxare și recreere în zonă”, a informat Primăria Timișoara.\n\nDe asemenea, instituția are și alte proiecte în cartierul Ciarda Roșie. Este vorba de amenajarea a trei kilometri de trotuare și accese pe strada Cocea, înființarea liniei 24 de autobuz, reparații de străzi și locuri de parcare, renovarea curții și terenului de sport de la Școala Gimnazială 20, plantarea a peste 300 de arbori pe aliniamente stradale și în parcuri, acțiuni multiple de salubrizare, instalarea coșurilor ecologice și soluționarea problemelor de iluminat public.",
        "label": "Banat"
    },
    {
        "title": "Reșițenii, cu tramvaiul la parada de 1 Decembrie?",
        "text": "În prezent, se lucrează la ultimele detalii ale proiectului pe care Primăria Reșița îl vrea inaugurat de Ziua Națională.\n\nDupă estimări repetate, cum că tramvaiul urma să fie funcțional ba în primăvara acestui an, ba în toamnă, primarul Ioan Popa a dat, la Express live, un nou termen. „Ținta noastră este să urcăm în tramvai la 1 Decembrie”, a spus Popa după discuțiile avute atât cu reprezentanții PORR cât și cu oamenii de la Primăria Reșița implicați în bunul mers al proiectului. Precizăm că lucrările la tramvai au demarat în luna mai 2022 și că, inițial, termenul de finalizare a fost… finele lui 2023.\n\nLa aproape un an distanță de atunci, încă se mai lucrează la podul din centrul Reșiței, acesta fiind unul dintre motivele care au încetinit ritmul lucrărilor. Proiectul tramvai cuprindea reabilitarea podului, prilej cu care s-a descoperit că patru dintre vechile grinzi ale acestuia erau fisurate, necesitând înlocuirea. Ceea ce s-a și întâmplat tărăgănând însă proiectul. În prezent, conform primarului Reșiței, la podul în cauză, se fac ultimele lucrări la rosturile de dilatație.\n\n„Se fac aceste rosturi, de 10-12 centimetri, pentru a permite podului să se dilate, respectiv să se contracte în funcție de diferența de temperatură între vară și iarnă. Pe lângă asta, mai sunt câteva finisaje legate de întinderea firului de contact precum și ultimele detalii la linie, la care lucrează o firmă din județul Bihor”, a încheiat Ioan Popa. 1 Decembrie se apropie împreună cu noul termen când se va vedea dacă și tramvaiele Reșiței vor „defila” de Ziua Națională.",
        "label": "Banat"
    },
    {
        "title": "Comitetul Național pentru Situații de Urgență pune lacatul pe tara!",
        "text": "Art.1 – (1) Se propune interzicerea circulației persoanelor în afara locuinței/gospodăriei, în intervalul orar 22,00-05,00, indiferent de rata de incidență cumulată la 14 zile, pentru o perioadă de 30 zile, cu următoarele excepții:\n\na) deplasarea persoanelor care sunt vaccinate împotriva virusului SARS-CoV-2 și pentru care au trecut 10 zile de la finalizarea schemei complete de vaccinare, respectiv persoanele care se află în perioada cuprinsă între a 15-a zi și a 180-a zi ulterioară confirmării infectării cu virusul SARS-CoV-2;\n\nb) deplasarea persoanelor în interes profesional, inclusiv între locuință/gospodărie și locul/locurile de desfășurare a activității profesionale și înapoi;\n\nc) deplasarea persoanelor pentru asistență medicală care nu poate fi amânată și nici realizată de la distanță, precum și pentru achiziționarea de medicamente;\n\nd)deplasări ale persoanelor în afara localităților ale persoanelor care sunt în tranzit sau efectuează călătorii al căror interval orar se suprapune cu perioada interdicției, cum ar fi cele efectuate cu avionul, trenul, autocare sau alte mijloace de transport de persoane, și care pot fi dovedite prin bilet sau orice altă modalitate de achitare a călătoriei;\n\ne)deplasarea persoanelor din motive justificate, precum vaccinarea, îngrijirea/însoțirea copilului, asistența persoanelor vârstnice, bolnave sau cu dizabilități ori decesul unui membru de familie;\n\n(2) Pentru verificarea motivului deplasării în interes personal, prevăzut la alin. (1) lit. a), persoanele sunt obligate să prezinte, la cererea personalului autorităților abilitate, certificatul digital al Uniunii Europene privind COVID-19, pe suport hârtie sau în format electronic, iar în cazul cetățenilor străini și apatrizi definiți potrivit Ordonanței de urgență a Guvernului nr. 194/2002 privind regimul străinilor în România, republicată, cu modificările și completările ulterioare, prin intermediul documentului de vaccinare emis de unitatea sanitară din afara României unde a fost administrat vaccinul sau, după caz, a documentului care atestă trecerea, prezentat în limba țării respective și în limba engleză sau prezentat în limba română.\n\n(3) Pentru verificarea motivului deplasării în interes profesional, prevăzut la alin. (1) lit. b), persoanele sunt obligate să prezinte, la cererea personalului autorităților abilitate, legitimația de serviciu sau adeverința eliberată de angajator ori o declarație pe propria răspundere, completată în prealabil.\n\n(4) Pentru verificarea motivului deplasării în interes personal, prevăzut la alin. (1) lit. c)-e), persoanele sunt obligate să prezinte, la cererea personalului autorităților abilitate, o declarație pe propria răspundere, completată în prealabil care trebuie să cuprindă numele și prenumele, data nașterii, adresa locuinței/gospodăriei, motivul deplasării, data completării și semnătura.\n\nArt.2 – (1) Se propune interzicerea desfășurării activității operatorilor economici care activează în domeniul comerțului/prestărilor de servicii în spații închise și/sau deschise, publice și/sau private, indiferent de rata de incidență cumulată la 14 zile, pentru o perioadă de 30 zile, în intervalul orar 21,00-\n\n05,00. Între orele 21,00-05,00, operatorii economici pot activa doar în relația cu operatorii economici cu activitate de livrare la domiciliu.\n\n(2) Măsura prevăzută la alin. (1) se aplică și activităților sau evenimentelor organizate și desfășurate de persoanele fizice, operatorii economici, instituțiile publice în următoarele domenii:\n\na) instituții muzeale, biblioteci, librării, cinematografe, studiouri de producție de film și audiovizuală, instituții de spectacole și/sau concerte, școli populare de artă și meserii, organizate și desfășurate în spații închise sau deschise;\n\n(3) Activitatea cu publicul a operatorilor economici prevăzuți la alin. (1) care desfășoară activități de preparare, comercializare și consum al produselor alimentare și/sau băuturilor alcoolice și nealcoolice, de tipul restaurantelor, cafenelelor, etc., în interiorul clădirilor, precum și la terase este permisă până la 50% din capacitatea maximă a spațiului, în intervalul orar 05,00-21,00.\n\n(4) Activitatea cu publicul a operatorilor economici care activează în domeniul comerțului/prestărilor de servicii în spații închise și/sau deschise, publice și/sau private, prevăzuți la alin. (1), cu excepția celor prevăzuți la alin. (3), se desfășoară până la capacitatea maximă a spațiului, în intervalul orar 05,00-21,00.\n\n(5) Organizarea și desfășurarea activităților prevăzute la alin. (2) este permisă, în intervalul orar 05,00-21,00, până la 30% din capacitatea maximă a spațiului.\n\n(6) Prin excepție de la prevederile alin. (1), (2), (3) și (4), unitățile farmaceutice, benzinăriile, operatorii economici cu activitate de livrare la domiciliu, precum și operatorii economici din domeniul transportului rutier de persoane și rutier de mărfuri își pot desfășura activitatea în regim normal de muncă, cu respectarea normelor de protecție sanitară.\n\nArt.3 – (1) Se propune interzicerea activității în baruri, cluburi și discoteci. (2) Se propune interzicerea, pentru o perioadă de 30 zile, a organizării și desfășurării evenimentelor private (nunți, botezuri, mese festive etc.), cursurilor de instruire, workshop-urilor și conferințelor, precum și a concertelor și spectacolelor organizate în alte spații deschise sau închise cu excepția celor special destinate care aparțin instituțiilor de spectacole și/sau concerte.\n\n(3) Se propune ca, pentru o perioadă de 30 zile, competițiile sportive să poată fi organizate și desfășurate pe teritoriul României fără participarea spectatorilor.\n\n(4) Se propune ca, pentru o perioadă de 30 zile, mitingurile și demonstrațiile să poată fi organizate cu participarea a cel mult 100 de persoane și doar dacă toți participanții sunt persoane vaccinate împotriva virusului SARS-CoV-2 și pentru care au trecut 10 zile de la finalizarea schemei complete de vaccinare, respectiv se află în perioada cuprinsă între a 15-a zi și a 180-a zi ulterioară confirmării infectării cu virusul SARS-CoV-2.\n\n(5) Se propune ca activitatea cultelor religioase, inclusiv a slujbelor și rugăciunilor colective, să se desfășoare în interiorul și/sau în afara lăcașurilor de cult cu asigurarea unei suprafețe de 2 mp pentru fiecare persoană și purtarea măștii de protecție.\n\n(6) Se propune ca activitățile recreative și sportive să poată fi desfășurate în aer liber cu participarea a cel mult 10 persoane care nu locuiesc împreună și doar dacă toți participanții sunt persoane vaccinate împotriva virusului SARS-CoV-2 și pentru care au trecut 10 zile de la finalizarea schemei complete de vaccinare, respectiv se află în perioada cuprinsă între a 15-a zi și a 180-a zi ulterioară confirmării infectării cu virusul SARS-CoV-2.\n\nArt.4 – (1) Se propune ca accesul la toate activitățile și evenimentele organizate în perioada de 30 de zile pentru care se propun măsurile din prezenta hotărâre, precum și accesul în cadrul centrelor comerciale, unităților de cazare, restaurantelor, cafenelelor sau altor unități de alimentație publică în care se pot consuma produse alimentare sau băuturi alcoolice sau nealcoolice comercializate, să fie permis doar persoanelor vaccinate sau trecute prin boală și care se află în perioada cuprinsă între a 15-a zi și a 180-a zi ulterioară confirmării infectării cu virusul SARS\n\n(2) De la obligația prevăzută la alin. (1) referitoare la accesul controlat sunt exceptate activitățile religioase precum și cele din unitățile de alimentație publică în care doar se comercializează produsele alimentare și băuturile alcoolice sau nealcoolice dispuse în afara centrelor comerciale, târgurile, bâlciurile și talciocurile.\n\n(3) Obligația de vaccinarea sau trecere prin boală impusă pentru participarea la activitățile și evenimentele prevăzute la art. 3 sau pentru acces în incinta centrelor comerciale, unităților de cazare, restaurantelor, cafenelelor sau altor unități de alimentație publică în care se pot consuma produse alimentare sau băuturi alcoolice sau nealcoolice comercializate, nu se aplică copiilor care au vârsta mai mică sau egală cu 12 ani dacă sunt însoțiți de un adult vaccinat sau trecut prin boală.\n\nArt.5 – (1) Se propune ca angajatorii din sistemul privat, autoritățile şi instituțiile publice centrale şi locale, indiferent de modul de finanțare şi subordonare, precum şi regiile autonome, societățile naționale, companiile naționale şi societățile la care capitalul social este deținut integral sau majoritar de stat ori de o unitate administrativ-teritorială să organizeze programul de lucru în regim de telemuncă sau muncă la domiciliu pentru cel puțin 50% din angajați, acolo unde specificul activității permite această modalitate de desfășurare a muncii.\n\n(2) Prin excepție de la prevederile alin. (1), se propune ca în situația în care nu se poate desfășura activitatea în regim de telemuncă sau muncă la domiciliu, aceasta să se organizeze și desfășoare în schimburi, cu respectarea strică a măsurilor de protecție sanitară.\n\n(3) În cazul în care angajatorii nu pot organiza activitatea în condițiile alin. (1) sau (2) se propune intensificarea verificărilor privind respectarea măsurilor de prevenire și combatere a virusului SARS-CoV-2.\n\nArt.6 – (1) Se propune ca accesul tuturor persoanelor, cu excepția angajaților, în incintele instituțiilor publice centrale și locale, regiilor autonome și operatoriilor economici cu capital public, să fie permis doar persoanelor care fac dovada vaccinării, trecerii prin boală în ultimele 180 de zile sau testării, cu obligația de a verifica la intrarea în locație, prin intermediul certificatului digital al UE privind COVID-19 care va fi scanat de personalul propriu, iar în cazul cetățenilor străini și apatrizi definiți potrivit Ordonanței de urgență a Guvernului nr. 194/2002 privind regimul străinilor în România, republicată, cu modificările și completările ulterioare, prin intermediul documentului de vaccinare emis de unitatea sanitară din afara României unde a fost administrat vaccinul sau, după caz, a documentului care atestă trecerea prin boală sau rezultatul negativ al unui test RT-PCR pentru infecția cu virusul SARS-CoV-2 nu mai vechi de 72 de ore sau rezultatul negativ certificat al unui test antigen rapid pentru infecția cu virusul SARS-CoV-2 nu mai vechi de 48 de ore, prezentat în limba țării respective și în limba engleză sau în limba română.\n\n(2) Se propune ca prevederile alin. (1) să se aplice și pentru operatorii economici care funcționează în clădiri de birouri private în care își desfășoară activitatea cel puțin 50 de persoane simultan.\n\n(3) Instituțiile publice și operatorii economici prevăzuți la alin. (1), vor întreprinde măsurile necesare pentru asigurarea accesului cetățenilor la serviciile publice oferite, în situații urgente (certificat de deces, certificat de naștere, etc.) și persoanelor care nu fac dovada vaccinării, trecerii prin boală sau testării, prin organizarea activității în mediul on-line, în spații deschise, la ghișee dispuse direct în exteriorul clădirilor sau în orice alte condiții care să asigure respectarea măsurilor de prevenire a răspândirii SARS-CoV-2.\n\n(4) Se propune reglementarea accesului angajaților în toate sediile instituțiilor publice centrale și locale, regiilor autonome și operatorii economici cu capital public, precum și în clădiri de birouri private în care își desfășoară activitatea cel puțin 50 de persoane simultan, prin limitarea acestuia doar la persoanele care fac dovada vaccinării, trecerii prin boală în ultimele 180 de zile sau testării.\n\n(5) Obligația de vaccinarea sau trecere prin boală impusă pentru permiterea accesului în incintele instituțiilor publice centrale și locale, regiilor autonome și operatoriilor economici cu capital public, sau în clădirile de birouri private în care își desfășoară activitatea cel puțin 50 de persoane simultan, nu se aplică copiilor care au vârsta mai mică sau egală cu 12 ani dacă sunt însoțiți de un adult vaccinat sau trecut prin boală.\n\nArt.7 – (1) Se abilitează Ministerul Educației în vederea emiterii ordinului de ministru pentru acordarea unei vacanțe suplimentare de două săptămâni pentru învățământ preșcolar, primar, gimnazial, liceal, profesional și postliceal în perioada 25.10.2021-05.11.2021, precum și pentru stabilirea ulterioară, dar nu mai târziu de data de 05.11.2021 a modificărilor privind structura anului școlar.\n\n(2) Se propune emiterea de către Ministerul Educației a unei instrucțiuni prin care să se recomande instituțiilor de învățământ superior din sistemul național de învățământ trecerea în online a tuturor activităților în perioada 25.10.2021- 05.11.2021.\n\nArt.8 – (1) Se suspendă activitățile care impun prezența fizică a preșcolarilor și elevilor în toate unitățile de învățământ privat, inclusiv în cele cuprinse în Registrul special al organizațiilor furnizoare de educație care organizează și desfășoară pe teritoriul României activități de învățământ corespunzătoare unui sistem educațional din altă țară, pentru perioada 25.10.2021-05.11.2021.\n\n(2) Se propune suspendarea activităților cu prezența fizică la nivelul tuturor unităților sau operatorilor economici care desfășoară activități tip after-school, în perioada 25.10.2021-05.11.2021.\n\nArt.9 – (1) Se propune instituirea obligativității purtării măștii de protecție, astfel încât să acopere nasul și gura, în toate spațiile publice închise și deschise, precum și la locul de muncă și în mijloacele de transport în comun.\n\n(2) Se exceptează de la măsura prevăzută la alin. (1), următoarele categorii de persoane:\n\na) copiii cu vârsta mai mică de 5 ani;\n\nb) persoanele care sunt singure în birou;\n\nc) prezentatorii TV și invitații acestora, cu condiția respectării distanței de 3 metri între persoane;\n\nd) reprezentanții cultelor religioase, în timpul slujbelor, cu condiția respectării distanței de 3 metri între persoane;\n\ne) persoanele care desfășoară activități fizice intense și/sau în condiții de muncă solicitante (temperaturi ridicate, umiditate crescută etc.) sau activități sportive.\n\nArt.10 – Măsurile prevăzute în prezenta hotărâre produc efecte doar în situația aprobării lor prin acte normative ale Guvernului sau, după caz, ale conducătorilor ministerelor sau organelor administrației publice centrale.\n\nArt.11 – Prezenta hotărâre se comunică tuturor componentelor Sistemului Național de Management al Situațiilor de Urgență.",
        "label": "Banat"
    },
    {
        "title": "DESI E PACE, SPITALUL JUDETEAN RESITA E MILITARIZAT!",
        "text": "La Spitalul Județean de Urgență Reșița, un medic militar, Simina Dumitrache, de la Spitalul Militar Brașov, va conduce secția ATI a celui mai mare spital din județ. Împreună cu medicul militar, la Reșița a fost detașată și o asistentă militară, Raluca Floricel, și ea specialistă în ATI, totul ca urmare a demisionarii fostei conduceri.S-a dat militaria jos din pod! Bolnavii vor fi dusi la spital cu arcanul!",
        "label": "Banat"
    },
    {
        "title": "TREI RETETE SAVUROASE",
        "text": "În sfârșit, e vară de-adevăratelea! Cu vacanța cea mare, pantaloni scurți, soare, excursii și multă-multă joacă…\n\n Și apropo de joacă, ne cam face poftă de mâncare , așa că ne-am gândit să vă dăm câteva idei de rețete ușor de făcut, perfecte pentru zilele de vară petrecute cu micuții voștri pofticioși.\n\nPrima dintre ele este o supă de legume. Legumele pe care Pettson și Findus le‑au sădit astă primăvară sunt gata să fie culese. Findus întreabă de fiecare dată cum se face că semințele alea mici se transformă în morcovi mari și gustoși. Dar nici măcar Pettson nu poate să‑i răspundă la întrebarea asta. În schimb, știe exact la ce să‑i folosească. Pettson pregătește o supă din toate legumele verii. Findus îl ajută să scoată bobițele de mazăre din păstaie. Uneori găsește și viermișori. Mazărea cu viermișori o dă la o parte. Până la urmă, trebuie să se sature și ei. Pentru această rețetă aveți nevoie de:\n• 1 vârf de cuțit de nucșoară și sare după gust\n• 2 linguri pătrunjel verde sau mărar tocat\n• 700 ml supă de legume sau dintr‑un cub concentrat\n• 2 linguri făină albă\n• 400 ml lapte și 100 ml smântână\n• 1 conopidă, 2–3 morcovi, 2 fire de praz și 200 g de mazăre\n\n Speli legumele, fierbi conopida și morcovii circa 10 minute în supa de legume (sau în apa fiartă în care ai dizolvat cubul concentrat de supă de legume). Separat, combini făina cu puțin lapte și amesteci bine, având grijă să nu se formeze cocoloașe, apoi o torni în supă. Condimentezi cu nucșoară și sare. Adaugi prazul și mazărea și mai lași la fiert câteva minute. Torni apoi smântâna, amesteci totul și adaugi pătrunjel verde tocat.\n\nVă plac prăjiturile? Cum să nu vă placă! Nouă ne plac în special cele cu afine și foarte multă frișcă. Dacă nu aveți afine le puteți înlocui fără probleme cu alte fructe de pădure. Ingredientele pentru prăjitura cu afine sunt:\n• 400 g afine\n• 2 ouă\n• 250 g zahăr\n• 75 g unt\n• 250 g făină\n• 1 linguriță praf de copt, una de\n• 1 linguriță zahăr vanilat\n• 1 lingură de unt și puțin pesmet pentru tapetat forma\n\n Și iată ce trebuie să faci: încingi cuptorul la 190 °C, bați ouăle cu zahărul până obții o cremă groasă, adaugi restul ingredientelor, ungi cu unt și tapetezi cu pesmet o formă pentru prăjituri, de preferință cu fund detașabil. Amesteci afinele cu zahăr și decorezi prăjitura iar la final dai totul la cuptor pentru 30 de minute. Servești cu înghețată sau cu frișcă.\n\nVara este anotimpul în care petrecem cel mai mult timp în natură. De aici ne-a venit ideea să vă dezvăluim rețeta de pește la proțap făcută de Pettson.\n\n Lui Findus și lui Pettson le place să meargă la pescuit. Mereu le pică ceva în undiță. De cele mai multe ori prind bibani. Cel mai gustos pește la foc deschis! Uneori vine mașina cu pește, iar Pettson cumpără hering și‑l pregătește la cărbune încins. Lui Findus îi place aproape la fel de mult ca bibanul. Dar numai „aproape“, pentru că peștele pe care‑l prinzi singur e cel mai gustos!\n\n Așa că puteți folosi la această rețetă orice fel de pește. Rețeta este foarte simplă. Cureți peștele și îl sărezi bine. Îl înfigi apoi într‑un proțap sau într‑o furculiță specială pentru grătar și îl prăjești la foc deschis sau direct pe cărbuni încinși. Servești apoi peștele cu piure de cartofi, felii de lămâie și unt amestecat cu mărar tocat.\n\nCopiii au mereu tot felul de pofte, iar părinții nu prea au încotro și trebuie să le îndeplinească dar nu este simplu să gătești mâncăruri sănătoase care să fie și pe gustul celor mici. Poate o idee ar fi gătească împreună tot felul de bunătăți, pentru că e știut: nicio rețetă nu poate fi la fel de savuroasă fără ajutorul neprețuit al celor dragi.",
        "label": "Banat"
    },
    {
        "title": "Victor Ponta, acuzații dure în ziua Congresului PSD: ”Opriți blaturile cu PNL!",
        "text": "Victor Ponta, liderul PRO România, critică PSD chiar în ziua în care social-democrații și-au ales noua conducere. Într-o postare pe Facebook, Ponta îi acuză pe foștii colegi de partid că repetă greșelile trecutului, din ”epoca Dragnea”, și că fac blaturi cu cei din PNL.\n\n”În numele alegătorilor social-democrați: opriți blaturile cu PNL! Haideți să îi dăm jos. (…) Eu am fost exclus din PSD pentru că nu am votat moțiunea de cenzură contra lui Sorin Grindeanu, iar cei care l-au dat afară atunci pe Sorin îl laudă acum ipocrit și îi zâmbesc fals din banca în care stau împreună”, își începe mesajul Victor Ponta pe Facebook.",
        "label": "Banat"
    },
    {
        "title": "Ion Chisăliță salută elevii…. de la distanță!",
        "text": "Primarul ales Adrian Torma, prezent la deschiderea noului an școlar, deși încă neînvestit în funcție. Actualul primar, Ion Chisăliță, a preferat să transmită un mesaj online.",
        "label": "Banat"
    },
    {
        "title": "Procurorii Parchetului European au intrat în Consiliul Județean Caraș-Severin; venind pe DJ 581!",
        "text": "Modernizarea drumului județean pentru care UE a trimis în Caraș-Severin 4,4 milioane de euro e anchetată de procurorii din subordinea Laurei Codruța Koveși!\n\nParchetul European, prin biroul său din Timișoara, a demarat o anchetă privind modul în care s-au utilizat fondurile europene alocate pentru modernizarea drumului județean DJ 581, Secășani – Grădinari, informează ziare.com.\n\nImediat după demisia lui Romeo Dunca din funcția de președinte, administrației județene i s-ar fi solicitat toate documentele aferente proiectului, inclusiv contractul de finanțare, procedura de achiziție publică, documentația tehnică, asistența tehnică, precum și documentele referitoare la lucrările de construcție, mai scrie sursa citată.\n\nAprobat pentru finanțare în 2017, în mandatul lui Silviu Hurduzeu, drumul respectiv a intrat în modernizare în mandatul lui Romeo Dunca, în 2021, și a fost finalizat în 10 luni. Recepția lucrărilor a întârziat însă doi ani, deși pe drumul proaspăt asfaltat s-a circulat în tot acest timp. Și asta pentru că s-a așteptat o expertiză, deoarece au existat obiecții și chiar acuzații grave în plenul Consiliului Județean.\n\n„Din numărul total de carote făcute la verificări, câteva au ieșit sub grosimea din proiect. Cu diferențe între 0,5 și 1,5 cm. Nu a fost vorba de furt de vreme ce marea majoritate a carotelor analizate au arătat că grosimea minimă solicitată a fost depășită cu până la 2 cm. A început un mic scandal între echipa de implementare a proiectului și constructor. Pentru a media litigiul, am angajat o echipă de experți de la Facultatea de Construcții condusă de dl. dr. ing. Lucaci, profesor universitar în ingineria construcției drumurilor, de la Timișoara, să ne consilieze, să facă o expertiză și să dea soluții. Cu privire la grosimea stratului de asfalt, concluzia din raport a fost clară. Nu este afectată portanța structurii rutiere și nici capacitatea de a suporta tonajul cerut în caietul de sarcini.”, explica situația, în luna iulie a acestui an, Romeo Dunca.\n\nConstructorul a frezat în consecință 4.500 mp de asfalt și a prelungit, practic, cu 2 ani, perioada de garanție a drumului prin faptul că recepția s-a făcut cu întârziere. „Am reușit să-l păcălim și pe constructorul ăsta. De fapt, e singurul pe care l-am «tras în piept», probabil și pentru că e asociat cu imaginea mea reușind să câștige în mod corect multe licitații în județ în ultimul mandat. A făcut un drum bun, repede, și vom avea o garanție suplimentară de încă doi ani. Adică exact cât am folosit drumul până la recepție, de unde vor curge cei 5 ani de garanție din contract.”, a adăugat Dunca.\n\nRomeo Dunca susține că nu va fi descoperită absolut nicio problemă, pentru că totul s-ar fi făcut ca la carte și nu are de ce să-și facă griji cu privire la ancheta Parchetului European. Fostul de acum președinte pune totul pe startul campaniei electorale pentru alegerile parlamentare, în care e angrenat sub sigla Forța Dreptei.\n\nZiare.com a stat de vorbă pe acest subiect și cu Silviu Hurduzeu, cel care revine săptămâna viitoare în funcția de șef al administrației publice județene. „Cred că a fost o problemă cu recepția. S-ar putea ca ăsta să fie motivul investigației. Au fost declarații ale domnului Dunca și în presă legate de acest lucru, cu recepția, că era o comisie din cadrul Consiliului Județean care nu voia să recepționeze drumul până nu se rezolvau niște lucrări. E posibil ca ăsta să fie motivul anchetei”, le-a spus Hurduzeu jurnaliștilor.",
        "label": "Banat"
    },
    {
        "title": "În Caraș-Severin, noi percheziții în operațiunea Jupiter",
        "text": "Zilele acestea, acțiunile continuă cu percheziții în județele Caraș-Severin, Hunedoara și Mehedinți dar și în municipiul București.\n\nTrei mandate de percheziție domiciliară și unul de aducere au fost puse în executare în cadrul acțiunii de ieri din Caraș-Severin. Acțiunea a fost desfășurată de polițiștii de la Serviciul de Investigare a Criminalității Economice din cadrul Inspectoratului de Poliție Județean Caraș-Severin, sub supravegherea procurorului din cadrul Parchetului de pe lângă Judecătoria Caransebeș, sub coordonarea Parchetului de pe lângă Înalta Curte de Casație și Justiție și Inspectoratului General al Poliției Române. Perchezițiile au avut loc în cadrul unui dosar penal privind infracțiuni de evaziune fiscală.\n\nConform Poliției Caraș-Severin, din cercetări, a rezultat că administratorul unei societăți comerciale ar fi reținut și nu ar fi plătit, în termen de 60 de zile de la scadență, contribuția individuală de asigurări sociale, contribuția pentru asigurări de sănătate, contribuția asiguratorie pentru muncă, precum și impozitul pe veniturile din salarii. Din martie 2022 până în prezent, societatea în cauză a desfășurat activități comerciale având opt angajați înregistrați în Sistemul Informatic Integrat – Inspecția Muncii. Activitățile de ieri s-au desfășurat în contextul măsurilor luate la nivelul Poliției Române pentru combaterea infracționalității de orice fel.\n\nOperațiunea Jupiter continuă astăzi cu noi percheziții coordonate de Parchetul de pe lângă Înalta Curte de Casație și Justiție și Inspectoratul General al Poliției Române. Polițiștii Serviciului de Investigare a Criminalității Economice din cadrul Inspectoratului de Poliție Județean Caraș-Severin, sub supravegherea procurorilor din cadrul Parchetului de pe lângă Tribunalul Caraș-Severin, desfășoară simultan șapte percheziții domiciliare. Trei dintre acestea au loc în județul Mehedinți și municipiul București, într-un dosar în care se efectuează cercetări sub aspectul săvârșirii infracțiunilor de evaziune fiscală privind tranzacții comerciale și operațiuni de export cu cărbune energetic. Prejudiciul adus bugetului de stat este 2.345.000 de lei. Alte patru percheziții au loc în județele Caraș-Severin și Hunedoara, pentru săvârșirea infracțiunilor de evaziune fiscală și spălare de bani privind activități în domeniul comerțului cu produse de panificație.\n\nAcțiunile urmăresc documentarea activității infracționale a persoanelor cercetate, recuperarea prejudiciilor și indisponibilizarea bunurilor obținute din săvârșirea de infracțiuni sau deținute ilegal. Activitățile se desfășoară în contextul măsurilor luate la nivelul Poliției Române, pentru combaterea infracționalității de orice fel.\n\n Foto: captură",
        "label": "Banat"
    },
    {
        "title": "Patroni din Romania, obligati de Legea 361/2022 sa devina ,,avertizori de integritate,,!",
        "text": "Agenția Națională de Integritate avertizează că 17 decembrie 2023 a fost termenul limită până la care firmele private care au între 50 și 249 de angajați aveau obligația de a identifica sau institui canale interne de raportare, potrivit art. 36 din Legea nr. 361/2022 privind protecția avertizorilor în interes public.\n\nPersoanele juridice de drept privat, indiferent de numărul de angajați, pot solicita Agenției Naționale de Integritate consiliere cu privire la implementarea corespunzătoare a prevederilor legale, inclusiv din perspectiva oferirii unor puncte de vedere circumscrise implementării Legii nr. 361/2022 privind protecția avertizorilor în interes public.\n\nDe asemenea, Agenția anunță că pune la dispoziția persoanelor juridice de drept privat modele ale procedurilor de raportare internă și pentru efectuarea de acțiuni subsecvente. Astfel, aceste persoane pot solicita materiale relevante, suport metodologic sau consiliere privind identificarea și instituirea canalului intern de raportare prin următoarele modalități:\n• Telefonic, la numărul 0372.069.869 selectând tastele 1 (Selectare lb. română), 0 (Acord înregistrare conversație), 3 (Direcția Avertizori în interes public). Conversațiile vor fi înregistrate automat;\n• Prin intermediul serviciilor poștale la adresa ANI din Bulevardul Lascăr Catargiu nr. 15, Cod poștal 010661, Sector 1, București – România – În atenția Direcției Avertizori în interes public;\n• Personal, prin prezența la sediul ANI (cu programare prealabilă efectuată la adresa de e-mail consiliere@integritate.eu).\n\n„Totodată, supunem atenției persoanelor juridice de drept privat aflate sub incidența art. 36 din Legea 361/2022 privind protecția avertizorilor în interes public, faptul că neîndeplinirea și/sau încălcarea prevederilor actului normativ, atrage, după caz, răspunderea civilă, disciplinară, contravențională sau penală”, mai transmite ANI.",
        "label": "Banat"
    },
    {
        "title": "Primăria Timișoara, noi pași pentru a transforma Pădurea Verde în pădure-parc",
        "text": "Primăria Timișoara așteaptă o hotărâre de Guvern necesară realizării amenajărilor pentru constituirea unei păduri-parc la Pădurea Verde.\n\nPrimăria Timișoara a făcut noi pași în ceea ce privește proiectul privind transformarea Pădurii Verzi în pădure-parc. Așadar, marți, în plenul Consiliului Local Timișoara a fost aprobat un proiect de hotărâre privind „înaintarea către Guvernul României a propunerii de emitere a unei hotărâri de guvern privind modificarea și completarea HG nr. 790 din 24.09.2020 cu suprafața de 607.400 mp, reprezentată de linii parcelare (L), linii de vânătoare și terenuri pentru hrana vânatului (V), culoare pentru linii electrice de înaltă tensiune (R) sau terenuri neproductive (N) în scopul realizării amenajărilor necesare pentru constituirea unei păduri parc”.\n\nCosmin Tabără, viceprimarul Timișoarei, a explicat, miercuri în cadrul unei conferințe de presă organizată la final de mandat, că este nevoie de preluarea liniilor parcelare de la Pădurea Verde de către primărie.\n\n„Astăzi, ceea ce mai trebuie să se facă acolo este preluarea liniilor parcelare, unde se va putea și construi, dar construi în ghilimele, pentru că nu se poate construi acolo pentru pădure-parc decât în condițiile prevăzute de Codul Silvic. Dar acele linii parcelare vor trebui să fie reglementate și vor trebui să fie aduse în proprietatea Timișoarei. Chiar ieri am avut o hotărâre de consiliu local prin care erau deschise demersurile către minister. Eu rămân la părerea că există două condiții pentru a putea fi aduse aduse acele linii parcelare în proprietatea Timișoarei. Și anume, schimbarea destinației pe care trebuie să o facem împreună cu Direcția Silvică de la nivel național sau prin schimbarea legislației. Acestea sunt cele două aspecte prin care aceste linii parcelare, mai devreme sau mai târziu, trebuie reglementate și trebuie să însoțească, practic, pădurea în momentul în care se va transforma în pădure-parc”, a explicat Cosmin Tabără.\n\nPotrivit Primăriei Timișoara, viitoarea pădure-parc va fi amenajată pe conturul perimetral al Pădurii Verzi, lucrările vor fi minim invazive, iar materialele folosite vor fi ecologice.",
        "label": "Banat"
    },
    {
        "title": "Medicul Marian Gașpar din Timișoara, trimis în judecată",
        "text": "Medicul Marian Gașpar din Timișoara a fost trimis în judecată. Fusese arestat după ce a luat mită de cel puțin 7 ori.\n\nProcurorii din cadrul Parchetului de pe lângă Tribunalul Timiș înaintează procedurile în cazul fostului șef al Secţiei Chirurgie Cardiovasculară în cadrul Institutului de Boli Cardiovasculare din Timişoara. Medicul va ajunge în fața magistraților.\n\n„În fapt, s-a reținut că inculpatul G.M., în perioada 19.09.2022 -26.09.2022, în realizarea aceleiaşi rezoluţii infracţionale, a pretins indirect şi primit, fără drept, de la mai multe persoane, diferite sume de bani în legătură cu activitatea desfăşurată conform atribuţiilor de serviciu, în calitate de medic primar şi şef secţie Chirurgie Cardiovasculară în cadrul Institutului de Boli Cardiovasculare din Timişoara”, arată procurorii.\n\nMedicul a fost prins în flagrant, în septembrie 2022, în timp ce lua mită 1.000. Acesta pretindea sume cuprinse între 100 și 2.000 de euro de la pacienți sau aparținători.",
        "label": "Banat"
    },
    {
        "title": "Dragomir, Gâfu și Muntean trio-ul de la Prefectură",
        "text": "Guvernul a aprobat în ședința de astăzi eliberarea din funcție a prefectului Cristian Gâfu, în locul său fiind numit, la propunerea PSD, Ioan Dragomir.\n\nTot astăzi a fost eliberat din funcție și subprefectul UDMR Attila Bognar, în locul său fiind numit Cristian Gâfu care va face echipă cu colegul său Alin Muntean, propunerea PNL Glimboca.\n\nCeremonia de învestire a celor trei va avea loc vineri, de la ora 10, în sistem videoconferință cu Ministerul Afacerilor Interne, dată fiind pandemia de coronavirus.",
        "label": "Banat"
    },
    {
        "title": "De azi Spitalul Oraviţa intră în activitate ca spital suport COVID!",
        "text": "În urmă cu opt zile pe 18 noiembrie Spitalul Orăşenesc Oraviţa a fost trecut pe lista spitalelor suport COVID. Prin ordinul nr. 2.007 din 18 noiembrie 2020 pentru modificarea şi completarea Ordinului ministrului sănătății nr. 555/2020 privind aprobarea Planului de măsuri pentru pregătirea spitalelor în contextul epidemiei de coronavirus COVID-19.\n\nPentru îndeplinirea dispoziţiilor ordinului mai sus menţionat, o parte din Secţia de Ginecologie, aflată într-o clădire separată faţă de cladirea principală a spitalului a fost transformată şi adaptată pentru pacienţilor testaţi pozitiv cu virusul SARS-CoV-2 în faza I și în faza a II-a. ,,În acea secție am putut să organizăm aproximativ 40 de paturi. La capitolul personal stăm relativ bine. Am avut câteva cazuri de medici și asistente care au fost infectate, dar ne-am descurcat iar acum aceștia și-au reluat activitatea. Echipamentele de protecție a personalului există, dar trebuie să facem o achiziție mai importantă în contextul în care vom deveni suport covid, trebuie să fim aprovizionați corespunzător. Vom solicita atât sprijinul Primăriei cât și al Consiliului Județean și al Ministerului Sănătății pentru tot ceea ce avem nevoie: stație de oxigen, monitoare, aparatură de specialitate, ventilatoare, condiții superioare pentru tratarea pacienților. Am primit protocoalele si medicamentaţia pentru tratarea pacienţilor, inclusiv teste rapide, antigen, acum suntem pregatiţi pentru preluarea pacienţilor”, precizează Dr. Felician Fara, managerul Spitalului Orăşenesc Oraviţa.",
        "label": "Banat"
    },
    {
        "title": "Bilant COVID-19!3.174 de cazuri noi, la doar 25.604 de teste!Caras-Severin 3 de cazuri,Timis 245!",
        "text": "”Până astăzi, 27 ianuarie, pe teritoriul României, au fost confirmate 718.612 cazuri de persoane infectate cu noul coronavirus (COVID – 19). 662.400 de pacienţi au fost declaraţi vindecaţi. În urma testelor efectuate la nivel naţional, faţă de ultima raportare, au fost înregistrate 3.174 cazuri noi de persoane infectate cu SARS – CoV – 2 (COVID – 19), acestea fiind cazuri care nu au mai avut anterior un test pozitiv”.\n\nCele mai multe cazuri noi sunt în Bucureşti – 376, Timiş – 245, Cluj – 198, Braşov – 167, Maramureş – 143, Suceava – 128, Iaşi – 107, Hunedoara – 103.\n\nPână astăzi, 18.015 persoane diagnosticate cu infecţie cu SARS – CoV – 2 au decedat.\n\nÎn intervalul 26.01.2021 (10:00) – 27.01.2021 (10:00) au fost raportate 77 de decese (46 bărbaţi şi 31 femei), ale unor pacienţi infectaţi cu noul coronavirus, internaţi în spitalele din Alba, Argeş, Bacău, Bihor, Braşov, Buzău, Călăraşi, Caraş-Severin, Constanţa, Dolj, Galaţi, Harghita, Hunedoara, Ialomiţa, Iaşi, Maramureş, Mureş, Olt, Sibiu, Suceava, Timiş, Vaslui, Vâlcea şi Bucureşti.\n\nDintre acestea, 1 deces a fost înregistrat la categoria de vârstă 40-49 ani, 4 decese la categoria de vârstă 50-59 ani, 18 decese la categoria de vârstă 60-69 ani, 29 decese la categoria de vârstă 70-79 ani şi 25 decese la categoria de peste 80 de ani.\n\n72 dintre decesele înregistrate sunt ale unor pacienţi care au prezentat comorbidităţi, 2 pacienţi decedaţi nu au prezentat comorbidităţi, iar pentru 3 pacienţi decedaţi nu au fost raportate comorbidităţi până în prezent.\n\nÎn unităţile sanitare de profil, numărul total de persoane internate cu COVID-19 este de 7.839. Dintre acestea, 1.025 sunt internate la ATI.\n\nPână la această dată, la nivel naţional, au fost prelucrate 5.354.600 teste RT-PCR şi 95.533 de teste rapide antigenice. În ultimele 24 de ore au fost efectuate 25.604 de teste RT-PCR (17.096 în baza definiţiei de caz şi a protocolului medical şi 8.508 la cerere) şi 7.523 de teste rapide antigenice.\n\n De asemenea, de la ultima informare făcută de GCS, au fost raportate şi rezultatele a 88 teste prelucrate anterior ultimelor 24 de ore şi transmise până la data de 27 ianuarie a.c.",
        "label": "Banat"
    },
    {
        "title": "Cornereva vrea iluminat și stații de încărcare",
        "text": "Prin două proiecte noi, Primăria Cornereva țintește economie la buget cu lumină mai bună dar mai ieftină.\n\nModernizarea iluminatului public este una dintre țintele pentru perioada următoare la Cornereva. În acest sens, mai demult a fost depus un proiect la Agenția Fondului de Mediu prin care primăria urmărește să înlocuiască corpurile de iluminat din comună. Concret, se dorește montarea de corpuri de iluminat noi, pe leduri, care să dea iluminat economic. „Schimbăm în jur de 300 de corpuri de iluminat, fapt de care urmează să ne apucăm de lucru. Dacă vremea va permite, începem chiar anul acesta. Dacă nu, ne apucăm anul viitor”, a spus primarul Nicolae Novăcescu pentru Express de Banat. Proiectul se ridică la valoarea de aproximativ un milion de lei, corpurile de iluminat fiind deja achiziționate.\n\nUn alt proiect cu finanțare prin Agenția Fondului de Mediu vizează amplasarea a trei stații pentru încărcarea automobilelor electrice. Din declarația primarului, am reținut că una dintre stații va fi amplasată în centrul de comună, a doua în satul Bogâltin iar cea de-a treia în zona Valea Ramna. În prezent, proiectul a ajuns la etapa achiziției valoarea totală ridicându-se la 550.000 de lei.",
        "label": "Banat"
    },
    {
        "title": "Timișul și Caraș-Severinul, ferite de inundații",
        "text": "Infrastructura de apărare împotriva inundaţiilor este în stare bună de funcționare în Timiș și Caraș-Severin. Aceasta este concluzia verificărilor realizate de specialiști din România și Serbia.\n\nVerificările lucrărilor hidrotehnice româno-sârbe pe apele de frontieră au avut loc în octombrie pe mai multe râuri din Banat.\n\n„Ambele verificări au avut drept scop urmărirea exploatării şi întreţinerii lucrărilor aflate în zona comună de interes şi au vizat cursurile de apă: Aranca, Bega Veche, Bega Navigabilă (Nodul Hidrotehnic Sânmartinu Maghiar), Timiș, Bârzava, Moravița, Caraș, Canalul de legătură Timișaț – Timiș și Nera. Concluzia verificărilor este că lucrările cu rol de apărare împotriva inundaţiilor sunt în stare bună de funcționare”, a transmis ABA Banat.\n\nDelegaţia română a întrunit experţi din ANAR, ABA Banat, Sistemul de Gospodărire a Apelor Timiș, Sistemul Hidrotehnic Caraș-Severin şi din cadrul ANIF – Filiala Teritorială de IF Timiș. De la sârbi au venit specialiști din Voivodina, Zrenianin, Pancevo și Bela Crkva. La începutul lunii au fost verificate apele de frontieră aflate pe teritoriul Serbiei.",
        "label": "Banat"
    },
    {
        "title": "Descinderile DIICOT Timișoara, urmate de 9 arestări",
        "text": "Procurorii DIICOT Timișoara au arestat 9 suspecți în urma descinderilor de luni din cartieul Kuntz. Aceștia sunt acuzați de trafic de persoane în formă continuată.\n\nCei reținuți sunt 6 bărbați și 3 femei, cu vârste cuprinse între 20 și 64 de ani. O altă femeie este cercetată sub control judiciar.\n\nDin materialul probator administrat a reieșit faptul că, inculpații au recrutat persoane vătămate profitând de infirmitățile fizice ale acestora și le-au obligat, inclusiv prin acte de agresiune fizică, la practicarea cerșetoriei, impunându-le să obțină, zilnic, sume cuprinse între 600 și 800 de lei. Banii proveniți din activitatea infracțională au fost însușiți integral de inculpați.\n\n„Aceștia au constrâns o altă victimă, inclusiv prin acte de violență, să practice prostituția în beneficiul lor financiar, iar pentru a se asigura că le respectă în totalitate cerințele au deposedat-o de documentele de identitate ale sale și ale copiilor. În urma perchezițiilor domiciliare efectuate au fost identificate și ridicate documente aparținând persoanelor vătămate, precum și alte mijloace de probă”, a transmis DIICOT Timișoara.\n\nProcurorii au sesizat judecătorul de drepturi și libertăți din cadrul Tribunalului Timiș pentru a accepta propunerea de arestare preventivă a inculpaților reținuți pentru o perioadă de 30 de zile.",
        "label": "Banat"
    },
    {
        "title": "Moldova Nouă, în curățenie generală",
        "text": "Curățenia de toamnă și primele pregătiri pentru Sărbătorile de iarnă, sub supravegherea viceprimarului orașului din Clisură.\n\nInstalat pe funcție la începutul acestei săptămâni, vicele Constantin Schinteie s-a pus pe treabă, la propriu, alături de angajații Serviciului de Gospodărie Urbană din cadrul Primăriei Moldova Nouă. După ce a fost prezent în mai multe locații din oraș alături de primarul Adrian Torma, ieri Constantin Schinteie a început să coordoneze activitatea serviciului amintit. De asemenea, a fost prezent și alături de angajații de la Serviciul de Iluminat, care vor începe câte de curând pregătirile pentru organizarea amplasării decorațiunilor de sărbători.\n\n„Moștenirea este extrem de tristă. Domnul viceprimar, cu zâmbetul deja recunoscut de toți cetățenii, sunt convins că va transforma «jungla» noastră urbană într-un peisaj care să aducă cu normalitatea. Vă rog să îl încurajați și, evident, să ne susținem în această misiune”, a spus primarul Adrian Torma, cel care, la învestirea de acum o săptămână și-a arătat dorința ca noua administrație locală să fie campioană la depunerea de proiecte în folosul comunității.\n\n Foto: Primăria Moldova Nouă",
        "label": "Banat"
    },
    {
        "title": "Percheziții la Reșița privind furtul de gaze naturale",
        "text": "Polițiștii au ridicat, în urma perchezițiilor domiciliare, contoare de măsurare a gazului, sigilii, documente, dar și o armă.\n\nPolițiști de la Serviciul de Investigații Criminale Caraș-Severin, sub coordonarea unui procuror de la Parchetul de pe lângă Judecătoria Reșița, au pus în executare trei mandate de percheziție domiciliară, în municipiul Reșița, într-un dosar penal în care se efectuează cercetări pentru furt de gaze naturale.\n\n„Din cercetări a rezultat că în perioada 2020 până în prezent, un bărbat ar fi intervenit în mod fraudulos asupra unor contoare de măsurare a consumului de gaze naturale instalate la locuințele unor persoane, modificând indecșii de consum, activitate care ar fi cauzat o pagubă de peste 20.000 de euro societății furnizoare”, transmite Inspectoratul Județean de Poliție Caraș-Severin.\n\nÎn urma perchezițiilor, au fost găsite și ridicate o armă neletală supusă autorizării, deținută ilegal, contoare de măsurare a gazului, componente și sigilii, precum și înscrisuri de interes în cauză.\n\nLa activitate au participat polițiști de la Serviciul pentru Acțiuni Speciale și o echipă de specialiști din cadrul societății furnizoare, care a asigurat sprijin logistic și tehnic pentru ambalarea și ridicarea contoarelor de gaz. „Cercetările continuă în acest caz pentru săvârșirea infracțiunilor de furt calificat, distrugere, deteriorarea și modificarea fără drept sau blocarea funcționării echipamentului de măsurare a consumului de gaze naturale furnizate”, mai precizează IPJ Caraș-Severin .",
        "label": "Banat"
    },
    {
        "title": "Binele Aninei, pe primul loc pentru Daniel Danu",
        "text": "În ultima zi de mandat, fostul viceprimar cu atribuții de primar a semnat pentru pistele de biciclete din Anina.\n\nContractul de 8,86 milioane lei pentru amenajarea a 6,7 km de piste de biciclete a fost semnat în urmă cu ceva vreme de Primăria Anina, investiția urmând a fi finanțată prin PNRR. Programul însă are două componente de finanțare, banii venind atât de la Uniunea Europeană, cât și pe componenta națională a programului. Investiția de la Anina urma să fie acoperită cu bani europeni, care însă n-au mai venit, deși primăria a întocmit deja studiul de fezabilitate și proiectul tehnic.\n\nSoluția a constat în finanțarea investiției de la Anina prin componenta națională a PNRR, fapt care a impus încheierea unui act adițional la contractul semnat inițial. Actul adițional a fost semnat joi, la Ministerul Dezvoltării, de către Daniel Danu, vicele cu atribuții de primar aflat în ultima zi pe această funcție. „Se fac în jur de 6,7 km de piste de biciclete. Acestea pornesc de la Platoul Bucegi și apoi se bifurcă. O rută ajunge la drumul național, în zona Sigismund, cealaltă se duce spre drumul județean care merge la Oravița”, a spus Daniel Danu pentru Express de Banat.\n\nTot joi, la Anina, a depus jurământul noul primar, Gheorghe Românu. Daniel Danu nu vede vreo cale de împăcare cu acesta însă se arată deschis să lucreze împreună pentru binele orașului, țintind chiar spre funcție de viceprimar. „Voi fi consilier local. Pe 4 noiembrie, depun jurământul consilierii urmând ca în următoarea ședință să se aleagă comisiile și viceprimarul. Sper să fiu eu cel ales. Cred că va fi bine să lucrez cu Gheorghe Românu pentru că viceprimarul este reprezentantul consiliului local. Voi face ce va spune consiliul local. Este important să lucrăm bine pentru comunitate pentru că de aceea suntem pe funcții. Relația dintre primar și vice e mai puțin importantă”, a încheiat Daniel Danu.",
        "label": "Banat"
    },
    {
        "title": "Toți cu Orza, toți pentru Herculane! Miclău a fost de unul singur!",
        "text": "Social-democratul Gheorghe Orza e speranța renașterii stațiunii balneare ajunsă atât de degradată încât astăzi până și apa termală e pe cale de dispariție!\n\nOrașul Băile Herculane a primit în 9 iunie o nouă șansă. Șansa de a fi reparat și redresat înainte să se prăbușească de tot. Gheorghe Orza a fost așteptat în fotoliul de primar cu mare nerăbdare până și de adversarii politici sau de simpatizanții altor partide sau ai altor candidați. Iar asta s-a văzut cel mai bine în ziua depunerii jurământului, când liberalul Doru Coșei, cu ochi mari, îi număra pe colegii săi de partid sau pe simpatizanții PNL veniți în număr mare la sala Casino pentru a-i strânge mâna noului edil-șef: pesedistul Gheorghe Orza.\n\nInstalat în funcția de primar în fața a sute de localnici, Orza se bucură de o susținere greu de imaginat, atât pe plan local, cât și de la nivelul Consiliului Județean Caraș-Severin, al Prefecturii și al Guvernului României. Dar în același timp poartă pe umeri o presiune uriașă. E primar într-un moment în care, dată fiind susținerea totală, așteptările sunt foarte mari. Dacă nici acum nu se oprește declinul și nu i se redă strălucirea fostei perle a turismului balnear românesc, atunci nici nu prea mai există vreo speranță.\n\nGheorghe Orza e conștient de toate acestea, de aceea euforia s-a stins repede, și-a suflecat mânecile și s-a apucat de treabă. De fapt, se apucase imediat după 9 iunie. „E un moment important pentru comunitatea noastră. Acest mandat e al fiecăruia dintre noi. Obiectivul meu este să transformăm orașul Băile Herculane într-unul mai prosper, mai sigur și plin de viață. La Herculane trebuie să înceapă proiectele, dar să se și finalizeze. Nu va fi o misiune ușoară, dar e datoria mea să schimb orașul în bine!”, a declarat primarul Orza.\n\nDeputatul Silviu Hurduzeu, cel care în câteva zile își va prelua mandatul de președinte al Consiliului Județean Caraș-Severin, va juca la rândul său un rol important în renașterea stațiunii de pe Valea Cernei. „Numărul atât de mare al cetățenilor care le-au fost alături la învestire noului primar și noului consiliu local dă încredere, înseamnă mult pentru oraș. Vreau să cred că e un nou început pentru Băile Herculane. E important ca, împreună, să ne apucăm de treabă, să uităm ce ne-a despărțit în campania electorală. Îi mulțumesc și fostului primar, domnului Miclău, pentru activitate, și îi promit lui Gheorghe Orza, actualul primar, că o să fiu alături de dânsul și alături de Băile Herculane.”, a spus Hurduzeu.\n\nReprezentantul Guvernului României în Caraș-Severin, prefectul Ioan Dragomir, este la rândul său un garant că Băile Herculane vor beneficia de suport în următorii 4 ani. Ceea ce PNL nu i-a oferit fostului primar. „Îi mulțumesc pentru activitate domnului Cristian Miclău. Eu l-am simțit cumva că se luptă de unul singur. Sprijin cred că a avut mai puțin decât s-a așteptat și mai puțin decât se aștepta orașul Băile Herculane. De la conducerea, județului, de la conducerea țării. Dânsul s-a zbătut, i-a fost afectată și sănătatea.”, a constatat prefectul Dragomir.",
        "label": "Banat"
    },
    {
        "title": "Polițiștii de la Combaterea Crimei Organizate Timișoara, implicați în captura record de cocaină! Drogurile erau ascunse în fructe congelate!",
        "text": "O captură record de cocaină a fost realizată în portul Constanța. Drogurile erau ascunse în fructe congelate și urmau să fie transportate pe cale rutieră în Olanda. Containerul a sosit în România în luna septembrie venind din Ecuador.\n\nPotrivit anchetatorilor români, operațiunea numită Exotic a început în luna august. Este o acțiune realizată în comun de D.C.C.O. – Serviciul Antidrog, D.I.I.I.C.O.T., B.C.C.O. Constanța-S.C.C.O. Porturi Maritime, I.G.P.F. și Autoritatea Vamală Română.\n\nUlterior, la data de 18 septembrie 2024, un container, ce a fost importat din Ecuador, de către o societate comercială din România, a fost descărcat într-un terminal din Portul Constanța.\n\n„Sub coordonarea procurorilor D.I.I.C.O.T., polițiștii D.C.C.O. – Serviciul Antidrog, B.C.C.O. Constanța-S.C.C.O. Porturi Maritime și D.O.S. au efectuat activități specifice de investigare, pentru strângerea probatoriului necesar în cauză. Activitățile de strângere a probatoriului au fost deosebit de complexe și au necesitat resurse însemnate, umane, de timp și sacrificiu personal din partea celor implicați în investigație. Pe parcursul cercetărilor, au fost identificați cu rapiditate doi cetățeni români, de 33 și 36 de ani, cercetați pentru implicare în activitatea infracțională”, au transmis polițiștii.\n\nTot pe 18 septembrie, după realizarea formalităților vamale, containerul a fost transportat în municipiul Aiud. 71 de butoaie conținând pulpă de fructe congelate au fost transbordate într-un autocamion frigorific.\n\n Transbordarea s-a efectuat din containerul maritim suspect care conținea 75 de butoaie din metal, iar cantitatea netă a unui butoi era de aproximativ 200 kg, au stabilit anchetatorii. Toată activitatea a fost monitorizată atent de echipele D.O.S., D.C.C.O. – Serviciul Antidrog și S.C.C.O. Porturi Maritime.\n\nÎn urma activităților desfășurate, a reieșit faptul că transportul avea ca destinație Olanda, unde ar fi trebuit să ajungă la data de 25 septembrie. La data de 23 septembrie , autocamionul care a transportat cantitatea de pulpă de fructe congelată a sosit în Punctul de trecere a frontierei Nădlac 1, unde, cu sprijinul Poliției de Frontieră, a fost oprit.\n\nUlterior, polițiștii D.C.C.O. – Serviciul Antidrog, B.C.C.O. Constanța – S.C.C.O.P.M., B.C.C.O. Timișoara și S.C.C.O. Arad, împreună cu echipe mobile din cadrul Autorității Vamale Române și polițiști de frontieră, „au desfășurat activități pentru controlul fizic total al bunurilor transportate, cu bănuiala rezonabilă că în interiorul produselor congelate ar fi disimulată o cantitate importantă de cocaină”.\n\nÎn urma efectuării controlului autocamionului, în butoaiele care conțineau aproximativ 15 tone de pulpă de fructe, a fost descoperită cocaină. Ulterior capturii de droguri, echipe ale D.C.C.O. – Serviciul Antidrog, B.C.C.O. Alba Iulia și S.C.C.O. Porturi Maritime, împreună cu echipe ale Direcției Operațiuni Speciale și cu sprijinul Jandarmeriei Române, au intervenit pentru prinderea membrilor grupării și pentru efectuarea a trei percheziții domiciliare.\n\n„Membrii grupării ar fi amenajat și un depozit în municipiul Aiud, pentru a depozita o parte din transportul suspect. La acea locație, au fost descoperite 4 butoaie din metal și 88 de cutii ce conțineau fructe congelate (aproximativ 880 kg.). Trei persoane au fost conduse la sediul D.I.I.C.O.T.-S.T. Constanța, în vederea audierii și luării de măsuri legale. Față de doi bărbați, procurorii au dispus măsura reținerii pentru 24 de ore, sub aspectul săvârșirii infracțiunii de trafic internațional de droguri de mare risc și trafic de droguri de mare risc, urmând a fi sesizat judecătorul de drepturi și libertăți din cadrul Tribunalului Constanța, cu propunere de arestare preventivă a celor doi”, au precizat anchetatorii.\n\nActivitatea a fost desfășurată cu sprijinul Brigăzii de Combatere a Criminalității Organizate Constanța-Serviciul de Combatere a Criminalității Organizate Porturi Maritime, Brigăzii de Combatere a Criminalității Organizate Timișoara, Brigăzii de Combatere a Criminalității Organizate Alba Iulia și Serviciului de Combatere a Criminalității Organizate Arad.",
        "label": "Banat"
    },
    {
        "title": "Şantierele lui Torma deschise peste noapte verificate de Băleanu, unul câte unul!",
        "text": "Am început cu şantierul unde se va construi bazinul de înot. Toate aceste şantiere în care se lucrează acum, pe final de mandat sunt în mare parte ilegale.\n\n\n\nLa bazinul de înot sau ce vrea să facă Torma aici, haos total, nu tu organizare de şantier, diriginte de şantier, panou stradal din care să aflam şi noi ce dracu se construieşte şi cine construieşte aici.\n\nDin informaţiile mele, o firmă de la Galaţi cu doi angajaţi şi sediul într-un apartament a câştigat licitaţia, culmea, firma înfiinţată anul trecut. Noi nu ştim cum au putut câştiga această licitaţie şi dacă s-a ţinut, Torma acum îi în stare de orice să capitalizeze imagine. Eu îi recomand acum să fie alături de mine pentru că oricât ar săpa prin oraş şi în stânga şi în dreapta, tot va pierde funcţia de primar. Ura şi duşmănia pe care a cultivat-o în ultimii 4 ani nu se şterge cu excavatoare, pavele şi vopsele…declara Eugen Baleanu",
        "label": "Banat"
    },
    {
        "title": "Ioan Popa, la al treilea mandat: „Votul covârșitor al reșițenilor mă obligă să continui munca!”",
        "text": "Liberalul Ioan Popa a depus astăzi jurământul pentru un nou mandat de primar al Reșiței. Cel cu numărul 3, după ce, în iunie, a recâștigat Primăria Reșița detașat, cu peste 73%. Tot astăzi a avut loc și ceremonia de constituire a noului Consiliu Local.\n\nCu mâna pe Biblie, așa au jurat astăzi, pentru bunăstarea cetățenilor municipiului Reșița, cei 21 de consilieri locali și Ioan Popa. Ceremonia de constituire a noului Consiliul Local Reșița și cea de învestire a primarului Ioan Popa a avut loc în prezența subprefectului liberal Cristian Gâfu și a unui sobor de preoți.\n\nLa finalul festivității, Popa s-a declarat copleșit și onorat de încrederea acordată de reșițeni pe 9 iunie, precizând că votul covârșitor obținut îl obligă să continue munca începută.\n\n„Onorat că reșițenii mi-au acordat un vot covârșitor, peste 73%, un vot care mă obligă să continui munca pe care am făcut-o. Consiliul Local este, din punctul meu de vedere, destul de eterogen, dar, în același timp, realizat din oameni de calitate, pe care îi cunosc în marea lor majoritate. Continuăm să avem o majoritate confortabilă. PNL are 13 mandate. Nu mai avem 17 ca în 2020-2024, ceea ce va pune ceva probleme atunci când vom dori să vindem ceva. Va fi nevoie să facem majoritatea absolută, de două treimi și o să avem nevoie de sprijin din partea consilierilor PSD sau AUR, dar sunt convins că având oameni de calitate care alcătuiesc Consiliul Local Reșița, vom găsi înțelegere și vom putea să ne realizăm proiectele”, a spus Ioan Popa.\n\nCel mai probabil, săptămâna viitoare, va avea loc, în noua formulă, ședința ordinară a Consiliului Local Reșița. Un bun prilej pentru instalarea noilor viceprimari. Așa cum expressdebanat.ro a anunțat deja, Ioan Popa își dorește să continue munca alături de Mădălina Chiosa, viceprimarul Reșiței în mandatul 2020-2024, și să-l aibă mână dreaptă pe Daniel Călin, șeful Direcției Întreținerea și Repararea Patrimoniului Consiliului Local Reșița.\n\n„O să discut cu secretarul primăriei și cu juriștii să vedem dacă putem instala, săptămâna viitoare, deja viceprimarii. Aș face deja acest lucru, să nu mai pierdem timpul. Evident, am propus colegilor mei din PNL să mergem pe mâna Mădălinei Chiosa în continuare, și pe lângă Direcția de Educație să-i dau în sarcină și Direcția de Asistență Socială, iar pe Daniel Călin vreau să-l aduc alături de mine ca viceprimar, cunoscând foarte bine orașul. Aș vrea ca, alături de Claudiu Kiss, să preia din zona tehnică, de lucrări, de investiții, pentru că, vă spun sincer, sunt copleșit, am intrat în toate grupurile, pe toate proiectele, și este o muncă destul de stresantă care îți dă uzură destul de mare. Sper ca împreună cu Dani Călin să acoperim zona tehnică a orașului, mai bine decât o fac eu acum”, a precizat Ioan Popa.",
        "label": "Banat"
    },
    {
        "title": "Accident cu două TIR-uri, pe DN 6, în Caraș-Severin. Șoferii au decedat!",
        "text": "Circulația este blocată între Armeniș și Sadova Veche, în urma unui grav accident petrecut în această după-amiază.\n\n Poliția Municipiului Caransebeș a fost sesizată prin 112, în jurul orei 17.30, cu privire la producerea unui accident rutier pe DN 6, în care au fost implicate două ansambluri de vehicule. Echipajele de poliție ajunse la fața locului au constatat că unul dintre ansamblurile de vehicule este răsturnat pe o parte, iar conducătorul auto al celui de-al doilea este încarcerat. Cele două TIR-uri sunt înmatriculate în străinătate, în Turcia și în Polonia, transmite Inspectoratul Județean de Poliție Caraș-Severin.\n\nLa fața locului au fost trimise pentru intervenție o autospecială de stingere cu modul de descarcerare, o autospecială de descarcerare, o ambulanță SMURD, din cadrul Detașamentului Caransebeș, precum și două ambulanțe de la Serviciul de Ambulanță Caraș-Severin. La scurt timp, tehnica de intervenție a fost suplimentată cu o autospecială de descarcerare grea, din cadrul Detașamentului Caransebeș, informează Inspectoratul pentru Situații de Urgență „Semenic” Caraș-Severin. În sprijin, la fața locului s-a deplasat și o macara de mare tonaj din cadrul ISU Timiș.\n\nÎn urma accidentului, a rezultat decesul ambilor conducători auto, a anunțat în urmă cu puțin timp IPJ Caraș-Severin. Cauza probabilă a accidentului o reprezintă viteza neadaptată la condițiile de drum într-o curbă la dreapta. Traficul este restricționat în continuare pe ambele sensuri de mers, mai precizează reprezentanții IPJ Caraș-Severin.",
        "label": "Banat"
    },
    {
        "title": "Produse electrocasnice în loc de salariu?",
        "text": "Da, asta este soluția propusă de unele companii pentru a compensa diferența de salariu pe care ar urma să o piardă angajatul în urma trecerii contribuției angajatorului la bugetul de stat (aferentă salariului) în sarcina angajatului, începând cu 1 ianuarie 2018, soluție care ar micșora impozitele pe care ar trebui să le plătească angajatorul. Rămâne de văzut dacă sindicatele vor fi de acord cu acest ,,barter,,\n\n Rămâi uimit când poți să crezi că, și astăzi, în anul 2017, unii ne mai consideră România anului 1907 când ziua de lucru era plătită cu o strachină de mâncare sau un pumn-două de făină pentru nelipsita mămăligă (sau coleașă cum o mai numim în Banat). Legislația foarte permisivă probabil că va încuraja un asemenea ,,barter,, umilitor pentru fiecare dintre angajații care vor fi obligați să accepte această soluție de compromis folosită de marile companii (unele, din păcate, dintre ele).Toată această nebunie media, prin care unii încearcă să convingă populația că din aceste măsuri vor câștiga angajații iar alții că angajații vor pierde bani odată cu trecerea contribuțiilor în sarcina angajatului,nimic mai adevărat! Da, toată lumea va pierde mai puțin statul, însă, de departe, patronatul va pierde cel mai mult. Cum pierde angajatul? Luăm ca exemplu salariul minim pe economie, crescut la 1900 lei (dacă va crește). Datorită majorărilor de prețuri aproape la toate produsele și serviciile de pe teritoriul României, creșterea salarială nu se va simți decât hârtie în mână, puterea de cumpărare fiind în scădere. Sigur că populismul la televizor dă bine, mai ales dacă zi de zi formatorii de opinie spun același lucru, că omul va câștiga. Nu câștigă absolut nimic! În schimb IMM-urile vor avea cel mai mult de suferit, iar rezultatul va fi unul singur: disponibilizări, fiind o soluție la îndemână a patronatului pentru micșorarea cheltuielilor.",
        "label": "Banat"
    },
    {
        "title": "Ana Ciucure din Cornereva, 100 de ani de viață",
        "text": "Aerul curat şi tare din dealurile Cornerevei și viaţa simplă aproape de natură, secretul longevității Anei Ciucure.\n\nPentru cei care o cunosc, este un model și un exemplu de înțelepciune. La un secol de viață, d-na Ana este încă lucidă, comunicativă şi foarte bucuroasă să depene amintiri cu oaspeţii pe care, de ziua ei, i-a așteptat îmbrăcată de sărbătoare în portul popular al zonei. Născută în data de 6 noiembrie 1924 în satul Bogâltin din comuna Cornereva, unde locuieşte şi în prezent, s-a căsătorit în anul 1955 cu Pavel Ciucure, iar împreună au avut un fiu. În prezent se află în grija unei nepoate şi, deşi auzul i-a mai slăbit, continuă să fie un exemplu de energie.\n\nZilele trecute a primit vizita prefectului Ioan Dragomir, însoțit de primarul Nicolae Novăcescu, viceprimarul și secretarul comunei. Prefectul i-a oferit o diplomă aniversară și un buchet de flori transmițându-i cele mai sincere urări de sănătate, bucurie și liniște alături de cei dragi. Instituția Prefectului își exprimă astfel respectul față de seniorii județului. De-a lungul timpului, ei au înfruntat dificultăți și încercări care îi fac adevărate repere de putere şi voinţă pentru tineri, mai ales în vremuri în care oamenii par să se îndepărteze tot mai mult de viața simplă. Din fericire însă, sunt destui cei care încep să o redescopere.",
        "label": "Banat"
    },
    {
        "title": "Aproape cinci kilometri de piste pentru biciclete, la Măureni",
        "text": "Primăria Măureni caută o firmă potrivită care să amenajeze două piste pentru biciclete pe raza comunei.\n\nAdministrația locală din Măureni a scos la licitație execuția a două piste pentru biciclete cu o lungime totală de 4,5 kilometri. 3,15 kilometri vor fi amenajați în localitatea Măureni și 1,35 km în satul aparținător, la Șoșdea. Investiția se realizează cu fonduri europene, rutele alese de inițiatorii proiectului sunt cele mai circulate din comună.\n\n„Am scos la licitație două proiecte prin care vom amenaja aproape 5 kilometri de piste pentru bicicletă. Este o investiție europeană, derulată prin Programul Național de Redresare și Reziliență, o investiție benefică pentru comunitatea noastră, noi având mulți cetățeni care aleg să se deplaseze cu bicicleta. În plus, nu ne atingem de banii comunității, fiind o investiție europeană, iar asta este și mai bine”, a declarat primarul comunei Măureni, Brian Filimon.\n\nPână când licitațiile pentru cele două proiecte vor fi finalizate, iar constructorii vor trece propriu-zis la treabă, în comuna condusă de social-democratul Brian Filimon continuă investițiile demarate la începutul anului.\n\n„Se lucrează în forță la creșă, la sala de sport, la grădiniță, dar și la centrul de colectare a deșeurilor prin aport voluntar. Credem noi, că prin iunie, anul viitor, toate acestea vor fi gata. De asemenea, suntem pe final și cu licitația privind achiziționarea camerelor de supraveghere video și a buldoexcavatorului, alte două investiții necesare comunității noastre”, a adăugat primarul comunei Măureni.",
        "label": "Banat"
    },
    {
        "title": "Tâlhar din Timiș, arestat! Stă după gratii pentru 150 de lei",
        "text": "Un tânăr din Timiș a spart locuința unei femei, a lovit-o și i-a furat 150 de lei. Un vecin a anunțat poliția, iar acum făptașul este după gratii.\n\n„În urma activităților informativ-operative, polițiștii au reușit depistarea și identificarea persoanei bănuite de comiterea faptei, respectiv un tânăr de 20 de ani. În urma probatoriului administra în cauză, la data de 17.11.2024, tânărul a fost reținut pentru o perioadă de 24 de ore și introdus în Centrul de Reținere și Arestare Preventivă din cadrul I.P.J. Timiș”, a transmis IPJ Timiș.\n\nLuni, magistrații au dispus arestarea preventivă pentru 30 de zile față de tânărul în vârstă de 20 de ani.",
        "label": "Banat"
    },
    {
        "title": "Gara din Băile Herculane – o bijuterie a Banatului ce urmează să renască",
        "text": "Trebuie să fii autentificat pentru a publica un comentariu.\n\nAcest site folosește Akismet pentru a reduce spamul. Află cum sunt procesate datele comentariilor tale.",
        "label": "Banat"
    },
    {
        "title": "Silviu Hurduzeu, partenerul administrativ al lui Nelu Popa!",
        "text": "„Normalitate! Cu înţelepciune şi calm, pentru binele Reşiţei şi al întregului judeţ Caraş-Severin!” a fost mesajul președintelui Consiliului Județean Caraș-Severin transmis primarului Reșiței în ședința Consiliului Local de astăzi.\n\nSilviu Hurduzeu a participat la şedinţa Consiliului Local Reşiţa pentru a transmite un semnal clar că, dincolo de culoarea politică, interesul cetăţenilor este mult mai important. „Amândoi, eu şi primarul Nelu Popa, înţelegem acest adevăr. Avem trei proiecte majore deja în derulare: domeniul turistic Semenic pentru care trebuie să semnăm cu Ministerul Economiei contractul de finanţare în valoare de 232 de milioane de lei în curând; refacerea căii ferate Reşiţa – Timişoara cu finanţare de la Ministerul Transporturilor și obţinerea finanţării pentru un nou Spital Judeţean în contextul avizării favorabile a proiectului de către Ministerul Sănătăţii. Sunt lucruri concrete şi importante de pe urma cărora vor beneficia şi reşiţenii, dar şi ceilalţi cărăşeni”, a precizat liderul PSD Caraș-Severin.\n\nRevenit în funcția de președinte al Consiliului Județean, șeful social-democraților cărășeni a readus în discuție angajamentul său ferm că PSD va sprijini în continuare proiectele importante pentru municipiul reşedinţă de județ. „La toate nivelurile, Guvern, Parlament, Consiliu Judeţean, Consiliu Local, va exista susţinere. Banii vor fi alocaţi transparent şi, în felul acesta, vom evita vrajba care a secat energiile judeţului în ultimii patru ani. I-am spus şi primarului Ioan Popa că intenţionez să vin mai des la Consiliul Local şi că va avea în mine un partener administrativ”, a mai spus Silviu Hurduzeu.",
        "label": "Banat"
    },
    {
        "title": "Indignare generală: Vama Naidăș acuzată de abuzuri și incompetență",
        "text": "Reacțiile stârnite pe rețelele sociale în urma incidentului petrecut la Vama Naidăș reflectă o puternică indignare și frustrare din partea cetățenilor, care consideră că acest episod este doar un exemplu dintr-un șir lung de abuzuri și comportamente neprofesionale la această vamă. Oamenii sunt revoltați nu doar de situația specifică în care un cetățean a fost tratat cu suspiciune exagerată pentru câteva gustări, ci și de modul general în care sunt tratați de personalul vamal. Comentariile exprimate online subliniază un sentiment comun de nemulțumire față de atitudinea sfidătoare și incompetentă a vameșilor, care par să uite că rolul lor nu este să hărțuiască cetățenii, ci să asigure respectarea legii într-un mod profesionist și respectuos. Un utilizator, Pomirlianu Sebastian, ironizează situația, sugerând că atitudinea lucrătoarei vamale nu ar fi avut „farmec” dacă nu mesteca și gumă în timpul controlului, ceea ce subliniază percepția generală de nepăsare și lipsă de profesionalism. Alți comentatori, precum Savici Carmen și Borcean Tiberiu, își exprimă furia față de ceea ce consideră a fi un abuz de putere și o lipsă totală de respect față de cei care trec prin această vamă. Ei descriu experiențe similare, în care au fost tratați ca niște criminali, deși nu făceau decât să respecte legea. Această stare de tensiune constantă, unde trecerea prin vamă este percepută ca o loterie, contribuie la sentimentul că cei care ar trebui să apere cetățenii de infracțiuni sunt, de fapt, sursa unor abuzuri frecvente. De asemenea, există comentarii care sugerează că vameșii din Naidăș sunt printre cei mai ineficienți și aroganți din țară. Jurj Augustin remarcă, de exemplu, cât de lent se mișcă lucrurile la această vamă în comparație cu altele, iar Cristian Borcianu subliniază faptul că mulți dintre acești vameși sunt pur și simplu incompetenți și abuzează de poziția lor pentru a-și manifesta autoritatea într-un mod inutil și degradant. Revolta generală este clară: cetățenii doresc o schimbare, cerând ca autoritățile să intervină pentru a pune capăt acestor abuzuri și pentru a se asigura că personalul vamal își îndeplinește atribuțiile cu profesionalism și respect față de cei pe care ar trebui să-i servească. Cazul de la Vama Naidăș este doar vârful icebergului, iar reacțiile virulente de pe rețelele sociale arată că răbdarea oamenilor este pe cale să se epuizeze. Aceștia cer nu doar sancționarea celor implicați, ci și reformarea întregului sistem vamal pentru a preveni astfel de incidente în viitor.",
        "label": "Banat"
    }
]